<?xml version="1.0" encoding="UTF-8"?><TEI.2>
<teiHeader>
<fileDesc>
<titleStmt>
<title>Dionysiaca</title>
<author>Nonnus of Panopolis</author>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
</respStmt>
<funder n="org:Google">Google Digital Humanities Awards Program</funder>
</titleStmt>
<extent/>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
</publicationStmt>
<notesStmt>
<note anchored="yes" place="unspecified"/>
</notesStmt>
<sourceDesc>
<biblStruct>
<monogr>
<author>Nonnus of Panopolis</author>
<title>Dionysiaca, 3 Vols</title>
<editor role="editor">W.H.D. Rouse</editor>
<imprint>
<publisher>Cambridge, MA., Harvard University Press; London, William Heinemann, Ltd.</publisher>
<date>1940-1942</date>
</imprint>
</monogr>
</biblStruct>
</sourceDesc>
</fileDesc>
<encodingDesc>
<refsDecl doctype="TEI.2">
<state delim="." unit="book"/>
<state unit="card"/>
</refsDecl>
<refsDecl doctype="TEI.2">
<state unit="book" delim="."/>
<state unit="line"/>
</refsDecl>
</encodingDesc>
<profileDesc>
<langUsage>
<language id="greek">Greek</language>
<language id="en">English</language>
</langUsage>
</profileDesc>
<revisionDesc>
<change>
<date/>
<respStmt>
<name/>
<resp/>
</respStmt>
<item/>
</change>
</revisionDesc>
</teiHeader>
<text>
<body>
<div1 type="book" n="1">
<pb id="v.1.p.2"/>
<argument>
<l n="1">πρῶτον ἔχει Κρονίωνα, φαεσφόρον ἅρπαγα νύμφης,</l>
<l n="2">καὶ παλάμαις Τυφῶνος ἀρασσόμενον πόλον ἄστρων.</l>
</argument>
<l n="1">εἰπέ, θεά, Κρονίδαο διάκτορον αἴθοπος αὐγῆς,</l>
<l n="2">νυμφιδίῳ σπινθῆρι μογοστόκον ἄσθμα κεραυνοῦ,</l>
<l n="3">καὶ στεροπὴν Σεμέλης θαλαμηπόλον· εἰπὲ δὲ φύτλην</l>
<l n="4">Βάκχου δισσοτόκοιο, τὸν ἐκ πυρὸς ὑγρὸν ἀείρας</l>
<l n="5">Ζεὺς βρέφος ἡμιτέλεστον ἀμαιεύτοιο τεκούσης, </l>
<l n="6">φειδομέναις παλάμῃσι τομὴν μηροῖο χαράξας,</l>
<l n="7">ἄρσενι γαστρὶ λόχευσε, πατὴρ καὶ πότνια μήτηρ,</l>
<l n="8">εὖ εἰδὼς τόκον ἄλλον, ἐπεὶ γονόεντι καρήνῳ,</l>
<l n="9">ἄσπορον ὄγκον ἄπιστον ἔχων ἐγκύμονι κόρσῃ,</l>
<l n="10">τεύχεσιν ἀστράπτουσαν ἀνηκόντιζεν Ἀθήνην. </l>
<l n="11">ἄξατέ μοι νάρθηκα, τινάξατε κύμβαλα, Μοῦσαι,</l>
<l n="12">καὶ παλάμῃ δότε θύρσον ἀειδομένου Διονύσου·</l>
<l n="13">ἀλλὰ χοροῦ ψαύοντα, Φάρῳ παρὰ γείτονι νήσῳ,</l>
<l n="14">στήσατέ μοι Πρωτῆα πολύτροπον, ὄφρα φανείη</l>
<l n="15">ποικίλον εἶδος ἔχων, ὅτι ποικίλον ὕμνον ἀράσσω· </l>
<l n="16">εἰ γὰρ ἐφερπύσσειε δράκων κυκλούμενος ὁλκῷ,</l>
<l n="17">μέλψω θεῖον ἄεθλον, ὅπως κισσώδεϊ θύρσῳ</l>
<pb id="v.1.p.4"/>
<l n="18">φρικτὰ δρακοντοκόμων ἐδαΐζετο φῦλα Γιγάντων·</l>
<l n="19">εἰ δὲ λέων φρίξειεν ἐπαυχενίην τρίχα σείων,</l>
<l n="20">Βάκχον ἀνευάξω βλοσυρῆς ἐπὶ πήχεϊ Ῥείης </l>
<l n="21">μαζὸν ὑποκλέπτοντα λεοντοβότοιο θεαίνης·</l>
<l n="22">εἰ δὲ θυελλήεντι μετάρσιος ἅλματι ταρσῶν</l>
<l n="23">πόρδαλις ἀίξῃ πολυδαίδαλον εἶδος ἀμείβων,</l>
<l n="24">ὑμνήσω Διὸς υἷα, πόθεν γένος ἔκτανεν Ἰνδῶν</l>
<l n="25">πορδαλίων ὀχέεσσι καθιππεύσας ἐλεφάντων· </l>
<l n="26">εἰ δέμας ἰσάζοιτο τύπῳ συός, υἷα Θυώνης</l>
<l n="27">ἀείσω ποθέοντα συοκτόνον εὔγαμον Αὔρην,</l>
<l n="28">ὀψιγόνου τριτάτοιο Κυβηλίδα μητέρα Βάκχου·</l>
<l n="29">εἰ δὲ πέλοι μιμηλὸν ὕδωρ, Διόνυσον ἀείσω</l>
<l n="30">κόλπον ἁλὸς δύνοντα κορυσσομένοιο Λυκούργου· </l>
<l n="31">εἰ φυτὸν αἰθύσσοιτο νόθον ψιθύρισμα τιταίνων,</l>
<l n="32">μνήσομαι Ἰκαρίοιο, πόθεν παρὰ θυιάδι ληνῷ</l>
<l n="33">βότρυς ἁμιλλητῆρι ποδῶν ἐθλίβετο ταρσῷ.</l>
<l n="34">Ἄξατέ μοι νάρθηκα, Μιμαλλόνες, ὠμαδίην δὲ</l>
<l n="35">νεβρίδα ποικιλόνωτον ἐθήμονος ἀντὶ χιτῶνος </l>
<l n="36">σφίγξατέ μοι στέρνοισι, Μαρωνίδος ἔμπλεον ὀδμῆς</l>
<l n="37">νεκταρέης, βυθίῃ δὲ παρʼ Εἰδοθέῃ καὶ Ὁμήρῳ</l>
<l n="38">φωκάων βαρὺ δέρμα φυλασσέσθω Μενελάῳ.</l>
<l n="39">εὔιά μοι δότε ῥόπτρα καὶ αἰγίδας, ἡδυμελῆ δὲ</l>
<l n="40">ἄλλῳ δίθροον αὐλὸν ὀπάσσατε, μὴ καὶ ὀρίνω </l>
<l n="41">Φοῖβον ἐμόν· δονάκων γὰρ ἀναίνεται ἔμπνοον ἠχώ,</l>
<pb id="v.1.p.6"/>
<l n="42">ἐξ ὅτε Μαρσύαο θεημάχον αὐλὸν ἐλέγξας</l>
<l n="43">δέρμα παρῃώρησε φυτῷ κολπούμενον αὔραις,</l>
<l n="44">γυμνώσας ὅλα γυῖα λιπορρίνοιο νομῆος.</l>
<l n="45">ἀλλά, θεά, μαστῆρος ἀλήμονος ἄρχεο Κάδμου. </l>
<l n="46">Σιδονίης ποτὲ ταῦρος ἐπʼ ᾐόνος ὑψίκερως Ζεὺς</l>
<l n="47">ἱμερόεν μύκημα νόθῳ μιμήσατο λαιμῷ</l>
<l n="48">καὶ γλυκὺν εἶχε μύωπα· μετοχμάζων δὲ γυναῖκα,</l>
<l n="49">κυκλώσας παλάμας περὶ, γαστέρα δίζυγι δεσμῷ,</l>
<l n="50">βαιὸς Ἔρως κούφιζε, καὶ ἐγγύθεν ὑγροπόρος βοῦς </l>
<l n="51">κυρτὸν ὑποστορέσας λοφίην ἐπιβήτορι κούρῃ,</l>
<l n="52">δόχμιος ὀκλάζων, κεχαλασμένα νῶτα τιταίνων,</l>
<l n="53">Εὐρώπην ἀνάειρε· διεσσυμένοιο δὲ ταύρου</l>
<l n="54">πλωτὸς ὄνυξ ἐχάραξε βατῆς ἁλὸς ἄψοφον ὕδωρ</l>
<l n="55">ἴχνεσι φειδομένοισιν· ὑπὲρ πόντοιο δὲ κούρη </l>
<l n="56">δείματι παλλομένη βοέῳ ναυτίλλετο νώτῳ</l>
<l n="57">ἀστεμφὴς ἀδίαντος· ἰδὼν δέ μιν ἦ τάχα φαίης</l>
<l n="58">ἢ Θέτιν ἢ Γαλάτειαν ἢ εὐνέτιν ἐννοσιγαίου</l>
<l n="59">ἢ λοφίῃ Τρίτωνος ἐφεζομένην Ἀφροδίτην·</l>
<l n="60">καὶ πλόον εἰλιπόδην ἐπεθάμβεε κυανοχαίτης, </l>
<l n="61">τρίτων δʼ ἠπεροπῆα Διὸς μυκηθμὸν ἀκούων</l>
<l n="62">ἀντίτυπον Κρονίωνι μέλος μυκήσατο κόχλῳ</l>
<l n="63">ἀείδων ὑμέναιον· ἀειρομένην δὲ γυναῖκα</l>
<l n="64">θαῦμα φόβῳ κεράσας ἐπεδείκνυε Δωρίδι Νηρεύς,</l>
<l n="65">ξεῖνον ἰδὼν πλωτῆρα κερασφόρον· ἀκροβαφῆ δὲ </l>
<l n="66">ὁλκάδα ταῦρον ἔχουσα βοοστόλος ἔπλεε νύμφη,</l>
<pb id="v.1.p.8"/>
<l n="67">καὶ διερῆς τρομέουσα μετάρσιον ἅλμα πορείης</l>
<l n="68">πηδάλιον κέρας ἔσχε, καὶ Ἵμερος ἔπλετο ναύτης.</l>
<l n="69">καὶ δολόεις Βορέης γαμίῃ δεδονημένον αὔρῃ</l>
<l n="70">φᾶρος ὅλον κόλπωσε δυσίμερος, ἀμφοτέρῳ δὲ </l>
<l n="71">ζῆλον ὑποκλέπτων ἐπεσύρισεν ὄμφακι μαζῷ.</l>
<l n="72">ὡς δʼ ὅτε Νηρεΐδων τις, ὑπερκύψασα θαλάσσης,</l>
<l n="73">ἑζομένη δελφῖνι χυτὴν ἀνέκοπτε γαλήνην,</l>
<l n="74">καί οἱ ἀειρομένης ἐλελίζετο μυδαλέη χεὶρ</l>
<l n="75">νηχομένης μίμημα, φέρων δέ μιν ἄβροχον ἅλμης </l>
<l n="76">ἡμιφανὴς πεφόρητο διʼ ὕδατος ὑγρὸς ὁδίτης,</l>
<l n="77">κυρτώσας ἑὰ νῶτα, διερπύζουσα δὲ πόντου</l>
<l n="78">δίπτυχος ἄκρα κέλευθα κατέγραφεν ἰχθύος οὐρή·</l>
<l n="79">ὣς ὅ γε νῶτον ἄειρε· τιταινομένοιο δὲ ταύρου</l>
<l n="80">βουκόλος αὐχένα δοῦλον Ἔρως ἐπεμάστιε κεστῷ, </l>
<l n="81">καὶ νομίην ἅτε ῥάβδον ἐπωμίδι τόξον ἀείρων</l>
<l n="82">Κυπριδίῃ ποίμαινε καλαύροπι νυμφίον Ἥρης</l>
<l n="83">εἰς νομὸν ὑγρὸν ἄγων Ποσιδήιον· αἰδομένη δὲ</l>
<l n="84">παρθενίην πόρφυρε παρηίδα Παλλὰς ἀμήτωρ</l>
<l n="85">ἡνίοχον Κρονίωνος ὀπιπεύουσα γυναῖκα.	</l>
<l n="86">καὶ Διὸς ὑδατόεντι διεσσυμένου πόρον ὁλκῷ</l>
<l n="87">οὐ πόθον ἔσβεσε πόντος, ὅτι βρυχίην Ἀφροδίτην</l>
<l n="88">οὐρανίης ὤδινεν ἀπʼ αὔλακος ἔγκυον ὕδωρ·</l>
<l n="89">καὶ βοὸς ἀφλοίσβοιο κυβερνήτειρα πορείης</l>
<l n="90">κούρη φόρτος ἔην καὶ ναυτίλος. εἰσορόων δὲ </l>
<l n="91">μιμηλὴν ταχύγουνον ἐχέφρονα νῆα θαλάσσης</l>
<l n="92">τοῖον ἔπος περίφοιτος Ἀχαιικὸς ἴαχε ναύτης·</l>
<l n="93">‘Ὀφθαλμοί, τί τὸ θαῦμα; πόθεν ποσὶ κύματα τέμνων</l>
<l n="94">νήχεται ἀτρυγέτοιο διʼ ὕδατος ἀγρονόμος βοῦς;</l>
<l n="95">μὴ πλωτὴν Κρονίδης τελέει χθόνα; μὴ διὰ πόντου </l>
<l n="96">ὑγρὸς ἁλιβρέκτοιο χαράσσεται ὁλκὸς ἁμάξης;</l>
<l n="97">παπταίνω κατὰ κῦμα νόθον πλόον· ἦ ῥα Σελήνη</l>
<pb id="v.1.p.10"/>
<l n="98">ἄζυγα ταῦρον ἔχουσα μετʼ αἰθέρα πόντον ὁδεύει,</l>
<l n="99">ἀλλὰ Θέτις βυθίη διερὸν δρόμον ἡνιοχεύει;</l>
<l n="100">οὐ βοῒ χερσαίῳ τύπον εἴκελον εἰνάλιος βοῦς </l>
<l n="101">ἔλλαχεν—ἰχθυόεν γὰρ ἔχει δέμας—, ἀντὶ δὲ γυμνῆς</l>
<l n="102">ἀλλοφανὴς ἀχάλινον ἐν ὕδασι πεζὸν ὁδίτην</l>
<l n="103">Νηρεῒς ἑλκεσίπεπλος ἀήθεα ταῦρον ἐλαύνει.</l>
<l n="104">εἰ πέλε Δημήτηρ σταχυηκόμος, ὑγροπόρῳ δὲ</l>
<l n="105">γλαυκὰ διασχίζει βοέῳ ποδὶ νῶτα θαλάσσης, </l>
<l n="106">καὶ σὺ βυθοῦ μετὰ κῦμα, Ποσειδάων, μετανάστης</l>
<l n="107">γαίης δίψια νῶτα μετέρχεο πεζὸς ἀροτρεύς,</l>
<l n="108">νηὶ θαλασσαίῃ Δημήτερος αὔλακα τέμνων,</l>
<l n="109">χερσαίοις ἀνέμοισι βατὸν πλόον ἐν χθονὶ τεύχων.</l>
<l n="110">ταῦρε, παρεπλάγχθης μετανάστιος· οὐ πέλε Νηρεὺς </l>
<l n="111">βουκόλος, οὐ Πρωτεὺς ἀρότης, οὐ Γλαῦκος ἁλωεύς,</l>
<l n="112">οὐχ ἕλος, οὐ λειμῶνες ἐν οἴδμασιν, ἀλλὰ θαλάσσῃ</l>
<l n="113">ἀτρυγέτῳ πλώοντες ἀνήροτα ναύλοχον ὕδωρ</l>
<l n="114">πηδαλίῳ τέμνουσι καὶ οὐ σχίζουσι σιδήρῳ·</l>
<l n="115">αὔλακας οὐ σπείρουσιν ὀπάονες ἐννοσιγαίου, </l>
<l n="116">ἀλλὰ φυτὸν πόντοιο πέλει βρύα καὶ σπόρος ὕδωρ,</l>
<l n="117">ναυτίλος ἀγρονόμος, πλόος αὔλακες, ὁλκὰς ἐχέτλη.</l>
<l n="118">ἀλλὰ πόθεν μεθέπεις τινὰ παρθένον; ἦ ῥα καὶ αὐτοὶ</l>
<l n="119">ταῦροι ἐρωμανέοντες ἀφαρπάζουσι γυναῖκας;</l>
<l n="120">ἦ ῥα Ποσειδάων ἀπατήλιος ἥρπασε κούρην </l>
<l n="121">ταυρείην κερόεσσαν ἔχων ποταμηίδα μορφήν;</l>
<l n="122">μὴ δόλον ἄλλον ὕφηνε πάλιν μετὰ δέμνια Τυροῦς,</l>
<pb id="v.1.p.12"/>
<l n="123">ὡς καὶ χθιζὰ τέλεσσεν, ὅθʼ ὑδατόεις παρακοίτης</l>
<l n="124">χεύμασι μιμηλοῖσι νόθος κελάρυζεν Ἐνιπεύς;’</l>
<l n="125">τοῖον ἔπος περόων Ἑλλήνιος ἔννεπε ναύτης </l>
<l n="126">θαμβαλέος. βοέους δὲ γάμους μαντεύσατο κούρη,</l>
<l n="127">καὶ πλοκάμους τίλλουσα γοήμονα ῥῆξεν ἰωήν·</l>
<l n="128">‘Κωφὸν ὕδωρ, ῥηγμῖνες ἀναυδέες, εἴπατε ταύρῳ,</l>
<l n="129">εἰ βόες εἰσαΐουσιν· ʽἀμείλιχε, φείδεο κούρης.ʼ</l>
<l n="130">εἴπατέ μοι, ῥηγμῖνες, ἐμῷ φιλόπαιδι τοκῆι </l>
<l n="131">Εὐρώπην λιπόπατριν ἐφεζομένην τινὶ ταύρῳ</l>
<l n="132">ἅρπαγι καὶ πλωτῆρι καί, ὡς δοκέω, παρακοίτῃ.</l>
<l n="133">μητέρι βόστρυχα ταῦτα κομίσσατε, κυκλάδες αὖραι.</l>
<l n="134">ναί, λίτομαι, Βορέης, ὡς ἥρπασας Ἀτθίδα νύμφην,</l>
<l n="135">δέξό με σαῖς πτερύγεσσι μετάρσιον· ἴσχεο, φωνή, </l>
<l n="136">μὴ Βορέην μετὰ ταῦρον ἐρωμανέοντα νοήσω.’</l>
<l n="137">ὣς φαμένη ῥαχίῃσι βοὸς πορθμεύετο κούρη·</l>
<l n="138">Κάδμος ὅθεν περίφοιτος ἀπὸ χθονὸς εἰς χθόνα βαίνων</l>
<l n="139">ἄστατα νυμφοκόμοιο μετήιεν ἴχνια ταύρου.</l>
<l n="140">ἦλθε καὶ εἰς Ἀρίμων φόνιον σπέος, εὖτε κολῶναι </l>
<l n="141">φοιτάδες ἀρρήκτοιο πύλας ἤρασσον Ὀλύμπου,</l>
<l n="142">εὖτε θεοὶ πτερόεντες ἀχείμονος ὑψόθι Νείλου</l>
<l n="143">ὀρνίθων ἀκίχητον ἐμιμήσαντο πορείην</l>
<l n="144">ἠερίῳ ξένον ἴχνος ἐρετμώσαντες ἀήτῃ,</l>
<l n="145">καὶ πόλος ἑπτάζωνος ἱμάσσετο· καὶ γὰρ ἐς εὐνὴν </l>
<l n="146">Πλουτοῦς Ζεὺς Κρονίδης πεφορημένος, ὄφρα φυτεύσῃ</l>
<pb id="v.1.p.14"/>
<l n="147">Τάνταλον οὐρανίων ἀεσίφρονα φῶρα κυπέλλων,</l>
<l n="148">αἰθέρος ἔντεα θῆκε μυχῷ κεκαλυμμένα πέτρης</l>
<l n="149">καὶ στεροπὴν ἔκρυψεν· ὑπωροφίων δὲ κεραυνῶν</l>
<l n="150">καπνὸν ἐρευγομένων ἐμελαίνετο λευκὰς ἐρίπνη, </l>
<l n="151">καὶ κρυφίῳ σπινθῆρι πυριγλώχινος ὀιστοῦ</l>
<l n="152">πηγαὶ ἐθερμαίνοντο, χαραδραίων δὲ ῥεέθρων</l>
<l n="153">Μυγδονὶς ἀφριόωσα φάραγξ ἐπεβόμβεεν ἀτμῷ.</l>
<l n="154">καὶ παλάμας τανύσας ὑπὸ νεύματι μητρὸς Ἀρούρης</l>
<l n="155">ὅπλα Διὸς νιφόεντα <note n="1" place="unspecified" anchored="yes">So L and all MSS., emended to flogo/enta by Graefe.</note> Κίλιξ ἔκλεψε Τυφωεύς, </l>
<l n="156">ὅπλα πυρός· πετάσας δὲ βαρυσμαράγων στίχα λαιμῶν</l>
<l n="157">παντοίην ἀλάλαζεν ὁμοφθόγγων ὄπα θηρῶν·</l>
<l n="158">συμφυέες δὲ δράκοντες ἐπερρώοντο προσώπῳ</l>
<l n="159">πορδαλίων, βλοσυρὰς δὲ κόμας λιχμῶντο λεόντων,</l>
<l n="160">καὶ βοέας σπειρηδὸν ἐμιτρώσαντο κεραίας </l>
<l n="161">οὐραίαις ἑλίκεσσι, τανυγλώσσων δὲ γενείων</l>
<l n="162">ἰὸν ἀκοντιστῆρα συῶν ἐπεμίγνυον ἀφρῷ.</l>
<l n="163">ἔντεα δὲ Κρονίδαο τιθεὶς ὑπὸ φωλάδα πέτρην</l>
<l n="164">ἠλιβάτων ἐτίταινεν ἐς αἰθέρα λήια χειρῶν·</l>
<l n="165">εὐπαλάμῳ δὲ φάλαγγι περὶ σφυρὸν ἄκρον Ὀλύμπου </l>
<l n="166">τῇ μὲν ἐπισφίγγων Κυνοσουρίδα, τῇ δὲ πιέζων</l>
<l n="167">ἄξονι κεκλιμένης λοφίην ἀνεσείρασεν Ἄρκτου</l>
<l n="168">Παρρασίης, ἑτέρῃ δὲ λαβὼν ἀνέκοψε Βοώτην,</l>
<l n="169">ἄλλῃ Φωσφόρον εἷλκε, μάτην δʼ ὑπὸ κυκλάδι νύσσῃ</l>
<l n="170">πρώιος αἰθερίης ἐπεσύρισεν ἦχος ἱμάσθλης· </l>
<l n="171">εἴρυσεν ἠριγένειαν, ἐρυκομένοιο δὲ Ταύρου</l>
<l n="172">ἄχρονος ἡμιτέλεστος ἐλώφεεν ἱππότις Ὥρη·</l>
<pb id="v.1.p.16"/>
<l n="173">καὶ σκιεροῖς πλοκάμοισιν ἐχιδνοκόμων κεφαλάων</l>
<l n="174">ἀχλύι φέγγος ἔην κεκερασμένον, ἠματίη δὲ</l>
<l n="175">ἠελίῳ σελάγιζε συναντέλλουσα Σελήνη. </l>
<l n="176">οὐδὲ Γίγας ἀπέληγε· παλιννόστῳ δὲ πορείῃ</l>
<l n="177">εἰς Νότον ἐκ Βορέαο, λιπὼν πόλον εἰς πόλον ἔστη·</l>
<l n="178">καὶ δολιχῇ παλάμῃ δεδραγμένος Ἡνιοχῆος</l>
<l n="179">νῶτα χαλαζήεντος ἐμάστιεν Αἰγοκερῆος,</l>
<l n="180">καὶ διδύμους ἐπὶ πόντον ἀπʼ αἰθέρος Ἰχθύας ἕλκων </l>
<l n="181">κριὸν ἀνεστυφέλιξε, μεσόμφαλον ἄστρον Ὀλύμπου,</l>
<l n="182">γείτονος εἰαρινοῖο πυραυγέος ὑψόθι κύκλου</l>
<l n="183">ἀμφιταλαντεύοντος ἰσόζυγον ἦμαρ ὀμίχλῃ.</l>
<l n="184">ὁλκαίοις δὲ πόδεσσιν ἀνῃώρητο Τυφωεὺς</l>
<l n="185">ἀγχινεφής· πετάσας δὲ πολυσπερὲς ἔθνος ἀγοστῶν </l>
<l n="186">αἰθέρος ἀννεφέλοιο κατέσκεπεν ἄργυφον αἴγλην</l>
<l n="187">αἰθύσσων ὀφίων σκολιὸν στρατόν· ὧν ὁ μὲν αὐτῶν</l>
<l n="188">ὄρθιος ἀξονίοιο διέτρεχεν ἄντυγα κύκλου,</l>
<l n="189">οὐρανίου δὲ Δράκοντος ἐπεσκίρτησεν ἀκάνθῃ</l>
<l n="190">Ἄρεα συρίζων· ὁ δὲ Κηφέος ἐγγύθι κούρης </l>
<l n="191">ἀστραίαις παλάμῃσιν ἰσόζυγα κύκλον ἑλίξας</l>
<l n="192">δέσμιον Ἀνδρομέδην ἑτέρῳ σφηκώσατο δεσμῷ</l>
<l n="193">λοξὸς ὑπὸ σπείρῃσιν· ὁ δὲ γλωχῖνι κεραίης</l>
<l n="194">ἰσοτύπου ταύροιο δράκων κυκλοῦτο κεράστης,</l>
<l n="195">οἰστρήσας ἑλικηδὸν ὑπὲρ βοέοιο μετώπου </l>
<l n="196">ἀντιτύπους Ὑάδας, κεραῆς ἴνδαλμα Σελήνης,</l>
<l n="197">οἰγομέναις γενύεσσιν· ὁμοπλεκέων δὲ δρακόντων</l>
<l n="198">ἰοβόλοι τελαμῶνες ἐμιτρώσαντο Βοώτην·</l>
<l n="199">καὶ θρασὺς ἄλλος ὄρουσεν, ἰδὼν Ὄφιν ἄλλον Ὀλύμπου,</l>
<l n="200">πῆχυν ἐχιδνήεντα περισκαίρων Ὀφιούχου, </l>
<l n="201">καὶ στεφάνῳ στέφος ἄλλο περιπλέξας Ἀριάδνης,</l>
<l n="202">αὐχένα κυρτώσας, ἐλελίζετο γαστέρος ὁλκῷ.</l>
<pb id="v.1.p.18"/>
<l n="203">καὶ Ζεφύρου ζωστῆρα καὶ ἀντιπόρου πτερὸν Εὔρου</l>
<l n="204">αἰθύσσων πολύπηχυς ἐπεστρωφᾶτο Τυφωεὺς</l>
<l n="205">νύσσαν ἐς ἀμφοτέρην, μετὰ Φωσφόρον Ἕσπερον ἕλκων </l>
<l n="206">καὶ λόφον Ἀτλάντειον. ἐνὶ βρυόεντι δὲ κόλπῳ</l>
<l n="207">πολλάκι συμμάρψας Ποσιδήιον ἅρμα θαλάσσης</l>
<l n="208">εἰς χθόνα βυσσόθεν εἷλκεν· ἁλιβρέκτων δὲ κομάων</l>
<l n="209">αὖ ἐρύσας στατὸν ἵππον ὑποβρυχίης παρὰ φάτνης</l>
<l n="210">οὐρανίην ἔρριψεν ἐς ἄντυγα πῶλον ἀλήτην </l>
<l n="211">αἰχμάζων ἐς Ὄλυμπον· ἱμασσομένοιο δὲ δίφρου</l>
<l n="212">ἠελίου χρεμέτιζον ὑπὸ ζυγὰ κυκλάδες ἵπποι·</l>
<l n="213">πολλάκι δʼ ἀγραύλοιο πεπαυμένον ἱστοβοῆος</l>
<l n="214">ταῦρον ἀπειλητῆρι μεμυκότα πήχεϊ σείων</l>
<l n="215">ἰσοφυὲς μίμημα κατηκόντιζε Σελήνης, </l>
<l n="216">καὶ δρόμον ἐστήριξεν· ἀνακρούσας δὲ χαλινῷ</l>
<l n="217">ταύρων λευκὰ λέπαδνα κατερροίζησε θεαίνης,</l>
<l n="218">λοίγιον ἰοβόλοιο χέων συριγμὸν ἐχίδνης.</l>
<l n="219">οὐδὲ κορυσσομένῳ Τιτηνιὰς εἴκαθε Μήνη·</l>
<l n="220">μαρναμένη δὲ Γίγαντος ὁμοκραίροισι καρήνοις </l>
<l n="221">ταυρείης ἐχάραξε φαεσφόρα κύκλα κεραίης·</l>
<l n="222">καὶ βόες αἰγλήεντες ἐμυκήσαντο Σελήνης</l>
<l n="223">χάσμα Τυφαονίοιο τεθηπότες ἀνθερεῶνος.</l>
<l n="224">ἀστραίας δὲ φάλαγγας ἀταρβέες ὥπλισαν Ὧραι.</l>
<l n="225">καὶ στίχες οὐρανίων Ἑλίκων νωμήτορι κύκλῳ </l>
<l n="226">εἰς ἐνοπὴν σελάγιζον· ἐπερροίζησε δὲ πυρσῷ</l>
<l n="227">αἰθέρα βακχεύων στρατὸς αἰόλος, οἵ τε Βορῆα,</l>
<l n="228">καὶ Λιβὸς ἕσπερα νῶτα, καὶ οἳ λάχον ἄντυγας Εὔρου,</l>
<l n="229">καὶ Νοτίους ἀγκῶνας· ὁμοζήλῳ δὲ κυδοιμῷ</l>
<l n="230">ἀπλανέων ἀτίνακτος ἀπεπλάγχθη χορὸς ἄστρων, </l>
<l n="231">ἀντιπόρους δʼ ἐκίχησαν ἀλήμονας· ἔβρεμε δʼ ἠχῇ</l>
<pb id="v.1.p.20"/>
<l n="232">οὐρανίῳ κενεῶνι πεπαρμένος ὄρθιος ἄξων</l>
<l n="233">μεσσοπαγής· ὁρόων δὲ κυνοσσόος ἔθνεα θηρῶν</l>
<l n="234">Ὠρίων ξίφος εἷλκε, κορυσσομένου δὲ φορῆος</l>
<l n="235">φαιδρὰ Ταναγραίης ἀμαρύσσετο νῶτα μαχαίρης· </l>
<l n="236">καὶ σέλας αἰθύσσων πυριθαλπέος ἀνθερεῶνος</l>
<l n="237">δίψιος ἀστερόεντι κύων ἐπεπάφλασε λαιμῷ</l>
<l n="238">πέμπων θερμὸν ὕλαγμα, καὶ ἠθάδος ἀντὶ λαγωοῦ</l>
<l n="239">θηρσὶ Τυφαονίῃσιν ἀνήρυγεν ἀτμὸν ὀδόντων.</l>
<l n="240">καὶ πόλος ἐσμαράγησεν· ἀμειβομένη δὲ καὶ αὐτὴ </l>
<l n="241">οὐρανὸν ἑπτάζωνον ἰσηρίθμων ἀπὸ λαιμῶν</l>
<l n="242">πληιάδων ἀλάλαζε βοὴν ἑπτάστομος ἠχώ,</l>
<l n="243">καὶ καναχὴν ἰσόμετρον ἐπεγδούπησαν ἀλῆται.</l>
<l n="244">σμερδαλέην δὲ Γίγαντος ἰδὼν ὀφιώδεα μορφὴν</l>
<l n="245">αἰγλήεις Ὀφιοῦχος ἀλεξικάκων ἀπὸ χειρῶν </l>
<l n="246">γλαυκὰ πυριτρεφέων ἀπεσείσατο νῶτα δρακόντων,</l>
<l n="247">στικτὸν ἀκοντίζων σκολιὸν βέλος, ἀμφὶ δὲ πυρσῷ</l>
<l n="248">λαίλαπες ἐρροίζησαν, ἐτοξεύοντο δὲ λοξοὶ</l>
<l n="249">ἠέρα βακχεύοντες ἐχιδνήεντες ὀιστοί·</l>
<l n="250">καὶ θρασὺς ἰχθυόεντος ὁμόδρομος Αἰγοκερῆος </l>
<l n="251">Τοξευτὴρ βέλος ἧκεν· ἁμαξαίῳ δʼ ἐνὶ κύκλῳ</l>
<l n="252">μεσσοφανὴς διδύμῃσι Δράκων μεμερισμένος Ἄρκτοις</l>
<l n="253">αἰθερίης ἐλέλιξε σελασφόρον ὁλκὸν ἀκάνθης·</l>
<l n="254">γείτων δʼ Ἠριγόνης ἐλατὴρ ὁμόφοιτος Ἁμάξης</l>
<l n="255">πήχεϊ μαρμαίροντι καλαύροπα πάλλε Βοώτης· </l>
<l n="256">γούνατι δʼ Εἰδώλοιο καὶ ἀγχιπόρῳ παρὰ Κύκνῳ</l>
<l n="257">φόρμιγξ ἀστερόεσσα Διὸς μαντεύσατο νίκην.</l>
<l n="258">Κωρυκίου δὲ κάρηνα λαβὼν ἐτίναξε Τυφωεύς,</l>
<pb id="v.1.p.22"/>
<l n="259">καὶ Κίλικος ποταμοῖο ῥόον ναετῆρα πιέζων</l>
<l n="260">Ταρσὸν ὁμοῦ καὶ Κύδνον ἑνὶ ξύνωσεν ἀγοστῷ· </l>
<l n="261">καὶ κραναοῖς βελέεσσιν ὀιστεύων στίχας ἅλμης</l>
<l n="262">εἰς σκοπέλους μετένασσε, μετʼ αἰθέρα πόντον ἱμάσσων·</l>
<l n="263">νισσομένου δὲ Γίγαντος ἁλιβρέκτου ποδὸς ὁλκῷ</l>
<l n="264">φαίνετο γυμνωθεῖσα διʼ ὕδατος ἄβροχος ὀσφύς,</l>
<l n="265">καὶ μεσάτῳ βαρύδουπον ὕδωρ ἐπεβόμβεε μηρῷ· </l>
<l n="266">νηχόμενοι δὲ δράκοντες, ἁλιγδούπων ἀπὸ λαιμῶν</l>
<l n="267">Ἄρεα συρίζοντες, ἐπεστρατόωντο θαλάσσῃ</l>
<l n="268">ἰὸν ἀποπτύοντες· ἐν ἰχθυόεντι δὲ πόντῳ</l>
<l n="269">ἱσταμένου Τυφῶνος ἔσω βρυόεντος ἐναύλου</l>
<l n="270">βένθεϊ ταρσὰ πέπηκτο, καὶ ἠέρι μίγνυτο γαστὴρ </l>
<l n="271">θλιβομένη νεφέεσσι· Γιγαντείου δὲ καρήνου</l>
<l n="272">φρικτὸν ἀερσιλόφων ἀίων βρύχημα λεόντων</l>
<l n="273">πόντιος ἰλυόεντι λέων ἐκαλύπτετο κόλπῳ·</l>
<l n="274">πᾶσα δὲ κητώεσσα φάλαγξ ἐστείνετο πόντῳ,</l>
<l n="275">γηγενέος πλήσαντος ὅλην ἅλα μείζονα γαίης </l>
<l n="276">ἀκλύστοις λαγόνεσσιν· ἐμυκήσαντο δὲ φῶκαι,</l>
<l n="277">καὶ βυθίῃ δελφῖνες ἐνεκρύπτοντο θαλάσσῃ·</l>
<l n="278">καὶ σκολιαῖς ἑλίκεσσι περίπλοκον ὁλκὸν ὑφαίνων</l>
<l n="279">πούλυπος αἰολόμητις ἐθήμονι πήγνυτο πέτρῃ,</l>
<l n="280">καὶ μελέων ἴνδαλμα χαραδραίη πέλε μορφή. </l>
<l n="281">οὐδέ τις ἄτρομος ἔσκε· μετερχομένη δὲ καὶ αὐτὴ</l>
<l n="282">οἰστρομανὴς μύραινα δρακοντείης πόθον εὐνῆς</l>
<l n="283">ποντοπόρων ἔφριξε θεημάχον ἄσθμα δρακόντων.</l>
<l n="284">πυργώθη δὲ θάλασσα καὶ ὡμίλησεν Ὀλύμπῳ</l>
<l n="285">ἠλιβάτοις πελάγεσσιν· ἀερσιπόρῳ δὲ ῥεέθρῳ </l>
<l n="286">ἠέρος ἄβροχος ὄρνις ἐλούσατο γείτονι πόντῳ.</l>
<l n="287">καὶ βυθίου τριόδοντος ἔχων μίμημα Τυφωεὺς</l>
<pb id="v.1.p.24"/>
<l n="288">χειρὸς ἀμετρήτοιο ταμὼν ἐνοσίχθονι παλμῷ</l>
<l n="289">νῆσον ἁλικρήπιδος ἀποσπάδα πέζαν ἀρούρης</l>
<l n="290">ῥῖψε παλινδίνητον ὅλην σφαιρηδὸν ἑλίξας· </l>
<l n="291">μαρναμένου δὲ Γίγαντος ἐν ἠέρι γείτονες ἄστρων</l>
<l n="292">ἠέλιον σκιόωντες ἐθωρήχθησαν Ὀλύμπῳ</l>
<l n="293">ἠλιβάτου πρηῶνος ἀκοντιστῆρες ἀγοστοί.</l>
<l n="294">καὶ βύθιον μετὰ τέρμα, μετὰ χθονὸς εὔλοχον ἕδρην</l>
<l n="295">Ζεὺς νόθος ὥπλισε χεῖρα πυριγλώχινι κεραυνῷ· </l>
<l n="296">ἔντεα δὲ Κρονίωνος ἀμαιμακέτῃσιν ἀείρων</l>
<l n="297">χερσὶ διηκοσίῃσι πέλωρ ἐμόγησε Τυφωεὺς</l>
<l n="298">βριθοσύνῃ· παλάμῃ δὲ μιῇ κούφιζε Κρονίων.</l>
<l n="299">ἀννεφέλου δὲ Γίγαντος ἐπὶ ξηροῖσιν ἀγοστοῖς</l>
<l n="300">βροντὴ κωφὸν ἔπεμπεν ἀδουπήτου μέλος ἠχοῦς </l>
<l n="301">ἠρέμα βομβήσασα, μόγις δέ οἱ ἠέρος αὐχμῷ</l>
<l n="302">ἀσταγέος νιφετοῖο κατείβετο διψὰς ἐέρση·</l>
<l n="303">ἀστεροπὴ δʼ ἤχλυσε, καὶ εἴκελον αἴθοπι καπνῷ</l>
<l n="304">μαρμαρυγῇ σελάγιζε κατηφέι λεπταλέον πῦρ·</l>
<l n="305">καὶ παλάμας νοέοντες ἀπειρήτοιο φορῆος, </l>
<l n="306">ἄρσενα πυρσὸν ἔχοντες, ἐθηλύνοντο κεραυνοί,</l>
<l n="307">πυκνὸν ὀλισθήσαντες ἀμετρήτων ἀπὸ χειρῶν</l>
<l n="308">ἅλμασιν αὐτοπόροισιν· ἀπεπλάζοντο δὲ πυρσοὶ</l>
<l n="309">οὐρανίου ποθέοντες ἐθήμονα χεῖρα φορῆος.</l>
<l n="310">ὡς δʼ ὅτε τις πλήξιππος ἀποπτυστῆρα χαλινοῦ </l>
<l n="311">ξεῖνος ἀνὴρ ἀδίδακτος ἀπειθέα πῶλον ἱμάσσων</l>
<l n="312">πυκνὰ μάτην μογέεσκεν, ὁ δὲ θρασὺς ἔμφρονι θυμῷ</l>
<l n="313">χεῖρα νόθην γίνωσκεν ἀήθεος ἡνιοχῆος,</l>
<l n="314">οἰστρηθεὶς δʼ ἀνέπαλτο, καὶ ὄρθιος ὑψόσε βαίνων,</l>
<l n="315">στηρίξας ἀτίνακτον ὀπισθιδίου ποδὸς ὁπλήν, </l>
<l n="316">προσθιδίους προβλῆτας ἐκούφισε γούνατα πάλλων,</l>
<l n="317">καὶ λόφον ᾐώρησεν, ἐπʼ ἀμφοτέρων δέ οἱ ὤμων</l>
<l n="318">ἀμφιλαφὴς δεδόνητο παρήορος αὐχένι χαίτη·</l>
<pb id="v.1.p.26"/>
<l n="319">ὣς ὅ γε χερσὶν ἔκαμνεν ἀμοιβαίῃσιν ἀείρων</l>
<l n="320">μαρμαρυγὴν φύξηλιν ἀλωομένοιο κεραυνοῦ. </l>
<l n="321">ὄφρα μὲν εἰν Ἀρίμοις ἐπεφοίτεε Κάδμος ἀλήτης,</l>
<l n="322">τόφρα δὲ Δικταίης ὑπὲρ ᾐόνος ὑγροπόρος βοῦς</l>
<l n="323">ἐκ λοφιῆς ἀδίαντον ἑῆς ἀπεθήκατο κούρην.</l>
<l n="324">καὶ Κρονίδην ὁρόωσα πόθῳ δεδονημένον Ἥρη</l>
<l n="325">ζηλομανὴς γελόωντι χόλῳ ξυνώσατο φωνήν· </l>
<l n="326">‘Φοῖβε, τεῷ γενετῆρι παρίστασο, μή τις ἀροτρεὺς</l>
<l n="327">Ζῆνα λαβὼν ἐρύσειεν ἐς ἐννοσίγαιον ἐχέτλην.</l>
<l n="328">αἴθε λαβὼν ἐρύσειεν, ὅπως Διὶ τοῦτο βοήσω·</l>
<l n="329">τέτλαθι διπλόα κέντρα καὶ ἀγρονόμων καὶ Ἐρώτων.</l>
<l n="330">ὡς Νόμιος, κλυτότοξε, τεὸν ποίμαινε τοκῆα, </l>
<l n="331">μὴ Κρονίδην ζεύξειε βοῶν ἐλάτειρα Σελήνη,</l>
<l n="332">μὴ λέχος Ἐνδυμίωνος ἰδεῖν σπεύδουσα νομῆος</l>
<l n="333">Ζηνὸς ὑποστίξειεν ἀφειδέι νῶτον ἱμάσθλῃ.</l>
<l n="334">Ζεῦ ἄνα, πόρτις ἐοῦσα κερασφόρος ἤμβροτεν Ἰώ,</l>
<l n="335">ὅττί σε μή ποτε τοῖον ἴδεν πόσιν, ὄφρα λοχεύσῃ </l>
<l n="336">ἰσοφυῆ τινα ταῦρον ὁμοκραίρῳ παρακοίτῃ.</l>
<l n="337">Ἑρμείαν πεφύλαξο βοοκλόπον ἠθάδι τέχνῃ,</l>
<l n="338">μή σε λαβὼν ἅτε ταῦρον ἑὸν κλέψειε τοκῆα,</l>
<l n="339">καὶ κιθάρην ὀπάσειε τεῷ πάλιν υἱέι Φοίβῳ</l>
<l n="340">ἅρπαγος ἁρπαμένου κειμήλιον. ἀλλὰ τί ῥέξω; </l>
<l n="341">ὤφελεν ἀγρύπνοισιν ὅλον δέμας ὄμμασι λάμπων</l>
<pb id="v.1.p.28"/>
<l n="342">Αργος ἔτι ζώειν, ἵνα δύσβατον εἰς νομὸν ἕλκων</l>
<l n="343">πλευρὰ Διὸς πλήξειε καλαύροπι βουκόλος Ἥρης.’</l>
<l n="344">ἡ μὲν ἔφη· Κρονίδης δὲ λιπὼν ταυρώπιδα μορφὴν</l>
<l n="345">εἴκελος ἠιθέῳ περιδέδρομεν ἄζυγα κούρην· </l>
<l n="346">καὶ μελέων ἔψαυσεν, ἀπὸ στέρνοιο δὲ νύμφης</l>
<l n="347">μίτρην πρῶτον ἔλυσε περίτροχον, ὡς ἀέκων δὲ</l>
<l n="348">οἰδαλέην ἔθλιψεν ἀκαμπέος ἄντυγα μαζοῦ,</l>
<l n="349">καὶ κύσε χείλεος ἄκρον, ἀναπτύξας δὲ σιωπῇ</l>
<l n="350">ἁγνὸν ἀνυμφεύτου πεφυλαγμένον ἅμμα κορείης </l>
<l n="351">ὄμφακα Κυπριδίων ἐδρέψατο καρπὸν Ἐρώτων.</l>
<l n="352">καὶ διδύμῃ σφριγόωσα γονῇ κυμαίνετο γαστήρ·</l>
<l n="353">καὶ ζαθέης ὠδῖνος ἑὴν ἐγκύμονα νύμφην</l>
<l n="354">κάλλιπεν Ἀστερίωνι, βαθυπλούτῳ παρακοίτῃ,</l>
<l n="355">Ζεὺς πόσις· ἀντέλλων δὲ παρὰ σφυρόν Ἡνιοχῆος </l>
<l n="356">νυμφίος ἀστερόεις ἀμαρύσσετο Ταῦρος Ὀλύμπου,</l>
<l n="357">εἰαρινῷ Φαέθοντι φιλόδροσα νῶτα φυλάσσων,</l>
<l n="358">ὀκλαδὸν ἀντέλλων ἐπικάρσιος· ἡμιβαφὴς δὲ</l>
<l n="359">δεξιὸν Ὠρίωνι πόδα προβλῆτα τιταίνων</l>
<l n="360">φαίνεται, ἑσπερίην δέ θοώτερος ἄντυγα βαίνων </l>
<l n="361">σύνδρομον ἀντέλλοντα παρέρχεται Ἡνιοχῆα.</l>
<l n="362">ὣς ὁ μὲν ἐστήρικτο κατʼ οὐρανόν. οὐ δὲ Τυφωεὺς</l>
<l n="363">μέλλεν ἔτι κρατέειν Διὸς ἔντεα· τοξοφόρῳ γὰρ</l>
<l n="364">Ζεὺς Κρονίδης σὺν Ἔρωτι πόλον δινωτὸν ἐάσας</l>
<l n="365">φοιταλέῳ μαστῆρι διʼ οὔρεος ἤντετο Κάδμῳ </l>
<l n="366">πλαζομένῳ, ξυνὴν δὲ πολύτροπον ἤρτυε βουλὴν</l>
<l n="367">ῥαψάμενος Τυφῶνι δυσηλακάτου λίνα Μοίρης.</l>
<l n="368">καὶ Διὶ παμμεδέοντι συνέμπορος αἰγίβοτος Πὰν</l>
<l n="369">δῶκε βόας καὶ μῆλα καὶ εὐκεράων στίχας αἰγῶν·</l>
<l n="370">πλέξας δʼ ἐκ καλάμων καλύβην, ἑλικώδεϊ δεσμῷ </l>
<l n="371">πῆξεν ὑπὲρ δαπέδοιο, καὶ ἀγνώστῳ τινὶ μορφῇ</l>
<pb id="v.1.p.30"/>
<l n="372">ποιμενίην ἐσθῆτα καθαψάμενος χροῒ Κάδμου</l>
<l n="373">εἵμασι μιμηλοῖσι νόθον χλαίνωσε νομῆα·</l>
<l n="374">καὶ δολίην σύριγγα φέρων εἰδήμονι Κάδμῳ</l>
<l n="375">δῶκε Τυφαονίοιο κυβερνήτειραν ὀλέθρου. </l>
<l n="376">ψευδαλέον δὲ βοτῆρα καὶ ἡνιοχῆα γενέθλης</l>
<l n="377">Ζεὺς καλέσας πτερόεντα μίαν ξυνώσατο βουλήν·</l>
<l n="378">‘Κάδμε πέπον, σύριζε, καὶ οὐρανὸς εὔδιος ἔσται·</l>
<l n="379">δηθύνεις, καὶ Ὄλυμπος ἱμάσσεται· ἡμετέροις γὰρ</l>
<l n="380">τεύχεσιν οὐρανίοις κεκορυθμένος ἐστὶ Τυφωεύς </l>
<l n="381">αἰγὶς ἐμοὶ μούνη περιλείπεται· ἀλλὰ τί ῥέξει</l>
<l n="382">αἰγὶς ἐμὴ Τυφῶνος ἐριδμαίνουσα κεραυνῷ;</l>
<l n="383">δείδια, μὴ γελάσειε γέρων Κρόνος, ἀντιβίου δὲ</l>
<l n="384">ἅζομαι αὐχένα γαῦρον ἀγήνορος Ἰαπετοῖο·</l>
<l n="385">δείδια μυθοτόκον πλέον Ἑλλάδα, μή τις Ἀχαιῶν </l>
<l n="386">ὑέτιον Τυφῶνα καὶ ὑψιμέδοντα καλέσσῃ</l>
<l n="387">ἢ ὕπατον, χραίνων ἐμὸν οὔνομα. γίνεο βούτης</l>
<l n="388">εἰς μίαν ἠριγένειαν, ἀμερσινόῳ δὲ λιγαίνων</l>
<l n="389">ῥύεο ποιμενίῃ σέο πηκτίδι ποιμένα κόσμου,</l>
<l n="390">μὴ νεφεληγερέταο Τυφωέος ἦχον ἀκούσω, </l>
<l n="391">μὴ βροντήν ἑτέροιο νόθου Διός, ἀλλά ἑ παύσω</l>
<l n="392">μαρνάμενον στεροπῇσι καὶ αἰχμάζοντα κεραυνῷ.</l>
<l n="393">εἰ δὲ Διὸς λάχες αἷμα καὶ Ἰναχίης γένος Ἰοῦς,</l>
<l n="394">κερδαλέης σύριγγος ἀλεξικάκῳ σέο μολπῇ</l>
<l n="395">θέλγε νόον Τυφῶνος. ἐγὼ δέ σοι ἄξια μόχθων </l>
<pb id="v.1.p.32"/>
<l n="396">δώσω διπλόα δῶρα· σὲ γὰρ ῥυτῆρα τελέσσω</l>
<l n="397">ἁρμονίης κόσμοιο καὶ Ἁρμονίης παρακοίτην.</l>
<l n="398">καὶ σύ, τελεσσιγόνοιο γάμου πρωτόσπορος ἀρχή,</l>
<l n="399">τεῖνον, Ἔρως, σέο τόξα, καὶ οὐκέτι κόσμος ἀλήτης.</l>
<l n="400">εἰ πέλεν ἐκ σέο πάντα, βίου φιλοτήσιε ποιμήν, </l>
<l n="401">ἓν βέλος ἄλλο τάνυσσον, ἵνα ξύμπαντα σαώσῃς·</l>
<l n="402">ὡς πυρόεις, Τυφῶνι κορύσσεο, πυρσοφόροι δὲ</l>
<l n="403">ἐκ σέο νοστήσωσιν ἐμὴν ἐπὶ χεῖρα κεραυνοί.</l>
<l n="404">πανδαμάτωρ, ἕνα βάλλε τεῷ πυρί, θελγόμενον δὲ</l>
<l n="405">σὸν βέλος ἀγρεύσειε, τὸν οὐ νίκησε Κρονίων· </l>
<l n="406">Καδμείης δʼ ἐχέτω φρενοθελγέος οἶστρον ἀοιδῆς</l>
<l n="407">ὅσσον ἐγὼ πόθον ἔσχου ἐς Εὐρώπης ὑμεναίους.’</l>
<l n="408">ὣς εἰπὼν κερόεντι πανείκελος ἔσσυτο ταύρῳ,</l>
<l n="409">ἔνθεν ὄρος πέλε Ταῦρος ἐπώνυμον. ὀξὺ δὲ τείνων</l>
<l n="410">Κάδμος ὁμοφθόγγων δονάκων ἀπατήλιον ἠχώ, </l>
<l n="411">κλίνας γείτονι νῶτον ὑπὸ δρυῒ φορβάδος ὕλης·</l>
<l n="412">καὶ φορέων ἄγραυλον ἀληθέος εἷμα νομῆος,</l>
<l n="413">πέμπε Τυφαονίῃσι δολοπλόκον ὕμνον ἀκουαῖς</l>
<l n="414">οἰδαλέῃ φύσημα παρηίδι λεπτὸν ἰάλλων.</l>
<l n="415">ἔνθα Γίγας φιλάοιδος ἐχιδναίῳ ποδὸς ὁλκῷ </l>
<l n="416">ἄνθορεν εἰσαΐων δόλιον μέλος· ἔνδοθι δʼ ἄντρου</l>
<l n="417">ὅπλα Διὸς φλογόεντα λιπὼν παρὰ μητέρι Γαίῃ</l>
<l n="418">τερψινόου σύριγγος ἐδίζετο γείτονα μολπὴν</l>
<l n="419">ἑσπόμενος μελέεσσιν· ἰδὼν δέ μιν ἐγγύθι λόχμης</l>
<l n="420">Κάδμος, ἅτε τρομέων, ὑπὸ ῥωγάδι κεύθετο πέτρῃ. </l>
<l n="421">ἀλλά μιν ὑψικάρηνος ἀλυσκάζοντα νοήσας</l>
<l n="422">νεύμασιν ἀφθόγγοισι πέλωρ ἐκάλεσσε Τυφωεύς,</l>
<l n="423">καὶ δόλον οὐ γίνωσκε λιγύθροον· ἀντιτύπῳ δὲ</l>
<l n="424">ποιμένι δεξιτερὴν μίαν ὤρεγεν, ἄρκυν ὀλέθρου</l>
<pb id="v.1.p.34"/>
<l n="425">ἀγνώσσων· μεσάτῳ δὲ δαφοινήεντι προσώπῳ </l>
<l n="426">ἀνδρομέῳ γελόων κενεαυχέα ῥήξατο φωνήν·</l>
<l n="427">‘Αἰπόλε, τί τρομέεις με; τί φάεα χειρὶ καλύπτεις;</l>
<l n="428">καλὸν ἐμοὶ βροτὸν ἄνδρα μετὰ Κρονίωνα διώκειν,</l>
<l n="429">καλὸν ἐμοὶ σύριγγα σὺν ἀστεροπῇσιν ἀείρειν·</l>
<l n="430">τί ξυνὸν καλάμοισι καὶ αἰθαλόεντι κεραυνῷ; </l>
<l n="431">πηκτίδα σὴν ἔχε μοῦνος, ἐπεὶ λάχεν ἄλλο Τυφωεὺς</l>
<l n="432">ὄργανον αὐτοβόητον Ὀλύμπιον· ἑζόμενος δὲ</l>
<l n="433">χερσὶν ἀδουπήτοισιν ἐθήμονος ἄμμορος ἠχοῦς</l>
<l n="434">πηκτίδος ὑμετέρης ἐπιδεύεται ἀννέφελος Ζεύς·</l>
<l n="435">σῶν δʼ ὀλίγων δονάκων ἐχέτω κτύπον· οὐτιδανοὺς γὰρ </l>
<l n="436">οὐ πλεκτοὺς καλάμους καλάμοις στοιχηδὸν ἑλίσσω,</l>
<l n="437">ἀλλὰ κυλινδομένας νεφέλας νεφέλῃσι συνάπτων</l>
<l n="438">οὐρανίοις πατάγοισιν ὁμόζυγα δοῦπον ἰάλλω.</l>
<l n="439">στήσω δʼ, ἢν ἐθέλῃς, φιλίην ἔριν· ἀλλά σὺ μέλπων</l>
<l n="440">πέμπε μέλος δονακῶδες, ἐγὼ βρονταῖον ἀράσσω· </l>
<l n="441">πνεύματι μὲν σφριγόωσαν ἔχων προβλῆτα παρειὴν</l>
<l n="442">φυσιάᾳς στομάτεσσιν, ἱμασσόμενοι δὲ Βορῆος</l>
<l n="443">ἄσθματι φυσητῆρος ἐμοὶ βρομέουσι κεραυνοί.</l>
<l n="444">βουκόλε, μισθὸν ἔχοις σέο πηκτίδος· οὐράνιον γὰρ</l>
<l n="445">ἀντὶ Διὸς σκηπτοῦχος ὅτε θρόνον ἡνιοχεύσω, </l>
<l n="446">ἑσπόμενον μετὰ γαῖαν ἐς αἰθέρα καὶ σὲ κομίσσω</l>
<l n="447">αὐτῇ ὁμοῦ σύριγγι καί, ἢν ἐθέλῃς, ἅμα ποίμνῃ·</l>
<l n="448">οὐδὲ τεῆς ἀγέλης νοσφίσσεαι· ἰσοτύπου γὰρ</l>
<l n="449">στηρίξω σέθεν αἶγας ὑπὲρ ῥάχιν Αἰγοκερῆος</l>
<l n="450">ἢ σχεδὸν Ἡνιοχῆος, ὃς Ὠλενίην ἐν Ὀλύμπῳ </l>
<l n="451">πήχεϊ μαρμαίροντι σελασφόρον Αἶγα τιταίνει·</l>
<pb id="v.1.p.36"/>
<l n="452">στήσω δʼ ὀμβροτόκοιο παρὰ πλατὺν αὐχένα Ταύρου</l>
<l n="453">σοὺς βόας ἀστερόεντας ἐπαντέλλοντας Ὀλύμπῳ,</l>
<l n="454">ἢ δροσερὴν παρὰ νύσσαν, ὅπῃ ζωθαλπέι λαιμῷ</l>
<l n="455">ἠνεμόεν μύκημα βόες πέμπουσι Σελήνης. </l>
<l n="456">οὐδὲ τεῆς καλύβης ὀλίγης χρέος· ἀντὶ δὲ λόχμης</l>
<l n="457">αἰθερίαις Ἐρίφοισι συναστράπτοι σέο ποίμνη.</l>
<l n="458">καὶ φάτνης ἑτέρης τελέσω τύπον, ὄφρα καὶ αὐτὴ</l>
<l n="459">ἰσοφυὴς λάμψειεν Ὄνων παρὰ γείτονι Φάτνῃ.</l>
<l n="460">ἔσσο καὶ ἀστερόεις μετὰ βουκόλον, ἧχι Βοώτης </l>
<l n="461">φαίνεται, ἀστραίην δὲ καλαύροπα καὶ σὺ τιταίνων</l>
<l n="462">ἔσσο Λυκαονίης ἐλατὴρ Ἀρκτῷος Ἁμάξης.</l>
<l n="463">οὐρανίου Τυφῶνος ὁμέστιος, ὄλβιε ποιμήν,</l>
<l n="464">σήμερον ἐν χθονὶ μέλπε, καὶ αὔριον ἐντὸς Ὀλύμπου.</l>
<l n="465">μολπῆς δʼ ἄξια δῶρα παρʼ ἀστεροφεγγέι κύκλῳ </l>
<l n="466">στηρίξω σέθεν ὄψιν Ὀλύμπιον, ἡδυμελῆ δὲ</l>
<l n="467">οὐρανίῃ Φόρμιγγι τεὴν σύριγγα συνάψω.</l>
<l n="468">σοὶ γάμον, ἢν ἐθέλῃς, δωρήσομαι ἁγνὸν Ἀθήνης·</l>
<l n="469">εἰ δέ σοι οὐ γλαυκῶπις ἐπεύαδε, δέχνυσο Λητὼ</l>
<l n="470">ἢ Χάριν ἢ Κυθέρειαν ἢ Ἄρτεμιν ἢ γάμον Ἥβης· </l>
<l n="471">μούνης ἡμετέρης μὴ δίζεο δέμνιον Ἥρης.</l>
<l n="472">εἰ δʼ ἔλαχες πλήξιππον ἀδελφεὸν ἴδμονα δίφρου,</l>
<l n="473">ἔμπυρον Ἠελίου τετράζυγον ἅρμα δεχέσθω·</l>
<l n="474">εἰ δὲ Διὸς ποθέεις, ὡς αἰπόλος, αἰγίδα πάλλειν,</l>
<l n="475">δώσω σοι τόδε δῶρον. ἐγὼ δʼ ἐς Ὄλυμπον ὁδεύσω </l>
<l n="476">οὐκ ἀλέγων Κρονίωνος ἀτευχέος· οὐτιδανὴ γὰρ</l>
<l n="477">ἔντεσι θῆλυς ἐοῦσα τί μοι ῥέξειεν Ἀθήνη;</l>
<l n="478">ἀλλὰ Τυφαονίην ἀναβάλλεο, βουκόλε, νίκην,</l>
<l n="479">γνήσιον ὑμνείων με νέον σκηπτοῦχον Ὀλύμπου</l>
<l n="480">σκῆπτρα Διὸς φορέοντα καὶ ἀστράπτοντα χιτῶνα.’ </l>
<pb id="v.1.p.38"/>
<l n="481">εἶπε, καὶ Ἀδρήστεια τόσην ἐγράψατο φωνήν.</l>
<l n="482">ἀλλʼ ὅτε δὴ γίνωσκεν ἑκούσιον εἰς λίνον ἄγρης</l>
<l n="483">νήματι Μοιριδίῳ πεφορημένον υἱὸν ἀρούρης</l>
<l n="484">τερψινόων δονάκων βεβολημένον ἡδέι κέντρῳ,</l>
<l n="485">κερδαλέην ἀγέλαστος ἀνήρυγε Κάδμος ἰωήν· </l>
<l n="486">‘Βαιὸν ἐμῆς σύριγγος ἐθάμβεες ἦχον ἀκούσας·</l>
<l n="487">εἰπέ, τί κεν ῥέξειας, ὅταν σέο θῶκον ἀείσω</l>
<l n="488">ἑπτατόνου κιθάρης ἐπινίκιον ὕμνον ἀράσσων;</l>
<l n="489">καὶ γὰρ ἐπουρανίοισιν ἐγὼ πλήκτροισιν ἐρίζων</l>
<l n="490">Φοῖβον ἐμῇ φόρμιγγι παρέδραμον, ἡμετέρας δὲ </l>
<l n="491">χορδὰς εὐκελάδους Κρονίδης ἀμάθυνε κεραυνῷ</l>
<l n="492">υἱέι νικηθέντι φέρων χάριν· εἰ δὲ ποθʼ εὕρω</l>
<l n="493">νεῦρα πάλιν σφριγόωντα, μέλος πλήκτροισι τιταίνων</l>
<l n="494">θέλξω δένδρεα πάντα καὶ οὔρεα καὶ φρένα θηρῶν·</l>
<l n="495">καὶ στέφος αὐτοέλικτον, ὁμόζυγον ἥλικι γαίῃ, </l>
<l n="496">ὠκεανὸν σπεύδοντα παλινδίνητον ἐρύξω</l>
<l n="497">τὴν αὐτὴν περὶ νύσσαν ἄγειν κυκλούμενον ὕδωρ,</l>
<l n="498">ἀπλανέων δὲ φάλαγγα καὶ ἀντιθέοντας ἀλήτας</l>
<l n="499">στήσω, καὶ Φαέθοντα καὶ ἱστοβοῆα Σελήνης.</l>
<l n="500">ἀλλὰ θεοὺς καὶ Ζῆνα βαλὼν πυρόεντι βελέμνῳ </l>
<l n="501">μοῦνον ἔα κλυτότοξον, ὅπως περὶ δεῖπνα τραπέζης</l>
<l n="502">δαινυμένου Τυφῶνος ἐγὼ καὶ Φοῖβος ἐρίζω,</l>
<l n="503">τίς τίνα νικήσειε μέγαν Τυφῶνα λιγαίνων.</l>
<l n="504">Πιερίδας μὴ κτεῖνε χορίτιδας, ὄφρα καὶ αὐταὶ</l>
<l n="505">Φοίβου κῶμον ἄγοντος ἤ ὑμετέροιο νομῆος </l>
<l n="506">θῆλυ μέλος πλέξωσιν ὁμόθροον ἄρσενι μολπῇ.’</l>
<l n="507">ἔννεπε· καὶ χαροπῇσιν ἐπʼ ὀφρύσι νεῦσε Τυφωεύς,</l>
<l n="508">καὶ πλοκάμους ἐδόνησεν· ἐρευγομένων δὲ κομάων</l>
<pb id="v.1.p.40"/>
<l n="509">ἰὸν ἐχιδνήεντα περιρραίνοντο κολῶναι.</l>
<l n="510">καὶ ταχὺς εἰς ἑὸν ἄντρον ἐπείγετο· κεῖθεν ἀείρας </l>
<l n="511">νεῦρα Διὸς δολόεντι πόρεν ξεινήια Κάδμῳ,</l>
<l n="512">νεῦρα, τά περ χθονὶ πῖπτε Τυφαονίῃ ποτὲ χάρμῃ.</l>
<l n="513">καὶ δόσιν ἀμβροσίην ἀπατήλιος ᾔνεσε ποιμήν·</l>
<l n="514">καὶ τὰ μὲν ἀμφαφάασκε καὶ ἅρμενον οἷά τε χορδὴν</l>
<l n="515">ἐσσομένην φόρμιγγι κατέκρυφε κοιλάδι πέτρῃ, </l>
<l n="516">Ζηνὶ Γιγαντοφόνῳ πεφυλαγμένα· φειδομένῳ δὲ</l>
<l n="517">λεπταλέον φύσημα μεμυκότι χείλεϊ πέμπων,</l>
<l n="518">θλιβομένοις δονάκεσσιν ὑποκλέπτων τόνον ἠχοῦς,</l>
<l n="519">λαρότερον μέλος εἶπε· καὶ οὔατα πολλὰ τιταίνων</l>
<l n="520">ἁρμονίης ἤκουε, καὶ οὐ γίνωσκε Τυφωεύς. </l>
<l n="521">θελγομένῳ δὲ Γίγαντι νόθος παρεσύρισε ποιμὴν</l>
<l n="522">ἀθανάτων ἅτε φύζαν ἑῇ σύριγγι λιγαίνων,</l>
<l n="523">καὶ Διὸς ἐσσομένην ἐμελίζετο γείτονα νίκην</l>
<l n="524">ἑζομένῳ Τυφῶνι μόρον Τυφῶνος ἀείδων·</l>
<l n="525">καὶ πλέον οἶστρον ἔγειρε. καὶ ὡς νέος ἡδέι κέντρῳ </l>
<l n="526">ἁβρὸς ἐρωμανέων ἐπιθέλγεται ἥλικι κούρῃ,</l>
<l n="527">καὶ πῇ μὲν χαρίεντος ἐς ἄργυφα κύκλα προσώπου,</l>
<l n="528">πῇ δὲ βαθυσμήριγγος ἀλήμονα βότρυν ἐθείρης</l>
<l n="529">δέρκεται, ἄλλοτε χεῖρα ῥοδόχροον, ἄλλοτε μίτρῃ</l>
<l n="530">σφιγγομένην ῥοδόεντος ἴτυν μαζοῖο δοκεύει </l>
<l n="531">αὐχένα παπταίνων γυμνούμενον, ἀμφὶ δὲ μορφῇ</l>
<l n="532">θέλγεται ἀλλοπρόσαλλον ἄγων ἀκόρητον ὀπωπήν,</l>
<l n="533">οὐ δὲ λιπεῖν ἐθέλει ποτὲ παρθένον· ὥς ὅ γε Κάδμῳ</l>
<l n="534">θελγομένην μελέεσσιν ὅλην φρένα δῶκε Τυφωεύς.</l>
</div1>
<pb id="v.1.p.44"/>
<div1 type="book" n="2">
<argument>
<l n="1">δεύτερον ἀστερόφοιτον ἔχει Τυφῶνος Ἐνυὼ</l>
<l n="2">καὶ στεροπὴν καὶ ἄεθλα Διὸς καὶ κῶμον Ὀλύμπου.</l>
</argument>
<l n="1">ὥς ὁ μὲν αὐτόθι μίμνε παρὰ σφυρὰ φορβάδος ὕλης</l>
<l n="2">ἀκροπόρῳ σύριγγι μετάτροπα χείλεα σύρων,</l>
<l n="3">Κάδμος Ἀγηνορίδης νόθος αἰπίλος· ἀπροϊδὴς δὲ</l>
<l n="4">Ζεὺς Κρονίδης ἀκίχητος ὑπὸ σπέος ἄψοφος ἕρπων</l>
<l n="5">χεῖρας ἑὰς ἐκόρυσσε τὸ δεύτερον ἠθάδι πυρσῷ </l>
<l n="6">καὶ νέφος ἔσκεπε Κάδμον ἀθηήτῳ παρὰ πέτρῃ,</l>
<l n="7">μὴ δόλον ἠπεροπῆα μαθὼν καὶ φῶρα κεραυνοῦ</l>
<l n="8">λάθριον ὑστερόμητις ἀποκτείνειε Τυφωεὺς</l>
<l n="9">βουκόλον ἀλλοπρόσαλλον· ὁ δὲ πλέον ἡδέι κέντρῳ</l>
<l n="10">ἤθελεν εἰσαΐειν φρενοθελγέα ῥυθμὸν ἀοιδῆς. </l>
<l n="11">ὡς δʼ ὅτε τις Σειρῆνος ἐπίκλοπον ὕμνον ἀκούων</l>
<l n="12">εἰς μόρον αὐτοκέλευστον ἀώριος εἵλκετο ναύτης,</l>
<l n="13">θελγόμενος μελέεσσι, καὶ οὐκέτι κῦμα χαράσσων</l>
<l n="14">γλαυκὸν ἀκυμάντοισιν ὕδωρ λεύκαινεν ἐρετμοῖς,</l>
<l n="15">ἀλλὰ λιγυφθόγγοιο πεσὼν ἐπὶ δίκτυα Μοίρης </l>
<l n="16">τέρπετο πηδαλίοιο λελασμένος, ἄστρον ἐάσας</l>
<l n="17">Πλειάδος ἑπταπόροιο καὶ ἄντυγα κυκλάδος Ἄρκτου·</l>
<l n="18">ὣς ὅ γε κερδαλέης δεδονημένος ἄσθμασι μολπῆς</l>
<l n="19">πηκτίδος ἡδὺ βέλεμνον ἐδέξατο πομπὸν ὀλέθρου.</l>
<pb id="v.1.p.46"/>
<l n="20">ἀλλὰ καλυπτομένου νεφέων σκιοειδέι μίτρῃ </l>
<l n="21">ἔμπνοος εὐκελάδοιο δόναξ σίγησε νομῆος,</l>
<l n="22">ἁρμονίην δʼ ἀνέκοψεν. ἀερσιπότης δὲ Τυφωεὺς</l>
<l n="23">οἶστρον ἑλὼν πολέμοιο κατέδραμεν εἰς μυχὸν ἄντρου,</l>
<l n="24">βροντὴν δʼ ἠνεμόφοιτον ἐδίζετο φοιτάδι λύσσῃ</l>
<l n="25">καὶ στεροπὴν ἀκίχητον, ἐρευνητῆρι δὲ ταρσῷ </l>
<l n="26">ζαφλεγὲς ἁρπαμένοιο σέλας μάστευε κεραυνοῦ,</l>
<l n="27">καὶ κενεὸν σπέος εὗρε. δολοφραδέας δὲ μενοινὰς</l>
<l n="28">ὀψὲ μαθὼν Κρονίδαο καὶ αἰόλα δήνεα Κάδμου</l>
<l n="29">αἰχμάζων σκοπέλοισιν ἐπεσκίρτησεν Ὀλύμπῳ.</l>
<l n="30">καὶ ποδὸς ἀγκύλον ἴχνος ἄγων ὀφιώδεϊ ταρσῷ </l>
<l n="31">ἰὸν ἀκοντιστῆρος ἀπέπτυεν ἀνθερεῶνος·</l>
<l n="32">ὑψιλόφου δὲ Γίγαντος ἐχιδναίῃσιν ἐθείραις</l>
<l n="33">πίδακας ὀμβρήσαντος ἐκυμαίνοντο χαράδραι·</l>
<l n="34">καί οἱ ἐπαΐσσοντι βαθυνομένην χθονὸς ἕδρην</l>
<l n="35">ἀκλινέος δαπέδοιο Κίλιξ ἐλελίζετο πυθμὴν </l>
<l n="36">ποσσὶ δρακοντείοισι, πολυσφαράγῳ δὲ κυδοιμῷ</l>
<l n="37">ταυρείου λοφόεντος ἀρασσομένου κενεῶνος</l>
<l n="38">γείτονες ὠρχήσαντο φόβῳ Παμφυλίδες ὄχθαι,</l>
<l n="39">καὶ χθόνιαι σήραγγες ἐβόμβεον, ἔτρεμον ἄκραι</l>
<l n="40">ἠιόνες, σείοντο μυχοί, καὶ ὀλίσθανον ἀκταὶ </l>
<l n="41">λυομένης ψαμάθοιο ποδῶν ἐνοσίχθονι παλμῷ.</l>
<l n="42">οὐ νομός, οὐ τότε θῆρες ἀπήμονες· ὠμοβόροι γὰρ</l>
<l n="43">ἄρκτοι ἐδαιτρεύοντο Τυφαονίοιο προσώπου</l>
<l n="44">ἀρκτῴαις γενύεσσι, λεοντείων δὲ καρήνων</l>
<l n="45">γλαυκὰ δασυστέρνων ἐλαφύσσετο γυῖα λεόντων </l>
<l n="46">χάσμασιν ἰσοτύποισιν, ἐχιδνήεντι δὲ λαιμῷ</l>
<l n="47">ψυχρὰ πεδοτρεφέων ἐδαΐζετο νῶτα δρακόντων,</l>
<l n="48">ἠερίους δʼ ὄρνιθας ἐδαίνυτο γείτονι λαιμῷ</l>
<l n="49">ἱπταμένους ἀβάτοιο διʼ αἰθέρος, ἀγχιφανῆ δὲ</l>
<l n="50">αἰετὸν ἤσθιε μᾶλλον, ἐπεὶ Διὸς ὄρνις ἀκούει· </l>
<pb id="v.1.p.48"/>
<l n="51">ἤσθιε βοῦν ἀροτῆρα, καὶ οὐκ ᾤκτειρε δοκεύων</l>
<l n="52">αἱμοβαφῆ ζυγίῳ κεχαραγμένον αὐχένα δεσμῷ.</l>
<l n="53">καὶ ποταμοὺς ἐκόνισσε ἐπιδόρπιον ὕδωρ,</l>
<l n="54">Νηιάδων δὲ φάλαγγας ἀπεστυφέλιξεν ἐναύλων·</l>
<l n="55">καὶ βυθίη στείχουσα βατὸν ῥόον ἅλματι πεζῷ </l>
<l n="56">ἀβρέκτοις μελέεσσιν ἀσάμβαλος ἵστατο Νύμφη</l>
<l n="57">νηιὰς ὑγροκέλευθος, ἁμιλλητῆρι δὲ ταρσῷ</l>
<l n="58">κούρης παλλομένης παρὰ διψάδα πέζαν ἐναύλων</l>
<l n="59">σφίγγετο πηλώεντι πεπηγότα γούνατα δεσμῷ.</l>
<l n="60">μαινομένου δὲ Γίγαντος ἰδὼν πολύμορφον ὀπωπὴν </l>
<l n="61">ταρβαλέος σύριγγα γέρων ἀπεσείσατο ποιμὴν</l>
<l n="62">νόσφι φυγών· ὁρόων δὲ πολυσπερὲς ἔθνος ἀγοστῶν</l>
<l n="63">αἰπόλος ἀστήρικτον ἐπέτρεπεν αὐλὸν ἀέλλαις·</l>
<l n="64">οὐ σπόρον ἀμφεκάλυψε πέδῳ ταλαεργὸς ἀροτρεὺς</l>
<l n="65">ῥαίνων ἀρτιχάρακτον ὀπισθοβόλῳ χθόνα καρπῷ, </l>
<l n="66">οὐδὲ Τυφαονίης παλάμης νωμήτορι παλμῷ</l>
<l n="67">αὔλακα τεμνομένην ἐνοσίχθονι τάμνε σιδήρῳ,</l>
<l n="68">ἀλλὰ βόας μεθέηκε, Γιγαντείῳ δὲ βελέμνῳ</l>
<l n="69">σχιζομένης κενεῶνες ἐγυμνώθησαν ἀρούρης.</l>
<l n="70">καὶ διερὴν φλέβα λῦσεν, ἀνοιγομένου δὲ βερέθρου </l>
<l n="71">χεύμασι πηγαίοισιν ἀνέβλυε νέρτερος αὐλών,</l>
<l n="72">ἀσκεπέος δαπέδοιο χέων ὑποκόλπιον ὕδωρ·</l>
<l n="73">καὶ σκόπελοι ῥίπτοντο· χαραδραίοις δὲ ῥεέθροις</l>
<l n="74">ἠερόθεν πίπτοντες ἐνεκρύπτοντο θαλάσσῃ,</l>
<l n="75">ὕδατα χερσώσαντες· ἀπὸ χθονίων δὲ βελέμνων </l>
<l n="76">αὐτοπαγῆ ῥιζοῦτο νεηγενέων σφυρὰ νήσων.</l>
<l n="77">δένδρεα δʼ αὐτόπρεμνα μετωχλίσθησαν ἀρούρης,</l>
<l n="78">καὶ δαπέδῳ πέσε καρπὸς ἀώριος, ἀρτιθαλὴς δὲ</l>
<l n="79">κῆπος ἀιστώθη, ῥοδόεις δʼ ἀμαθύνετο λειμών·</l>
<pb id="v.1.p.50"/>
<l n="80">καὶ Ζέφυρος δεδόνητο κυλινδομένων κυπαρίσσων </l>
<l n="81">αὐχμηροῖς πετάλοισι· φιλοθρήνοισι δὲ μολπαῖς</l>
<l n="82">αἴλινα Φοῖβος ἄειδε δαϊζομένων ὑακίνθων,</l>
<l n="83">πλέξας πένθιμον ὕμνον, Ἀμυκλαίων δὲ κορύμβων</l>
<l n="84">κοπτομένῃ πολὺ μᾶλλον ἐπέστενε γείτονι δάφνῃ·</l>
<l n="85">κεκλιμένην δʼ ὤρθωσεν ἑὴν πίτυν ἀχνύμενος Πάν· </l>
<l n="86">καί, Μορίης μνησθεῖσα, φερέπτολιν Ἀτθίδα νύμφην</l>
<l n="87">τεμνομένῃ Γλαυκῶπις ἐπεστονάχιζεν ἐλαίῃ·</l>
<l n="88">καὶ Παφίη δάκρυσε κονιομένης ἀνεμώνης,</l>
<l n="89">πυκνὰ δὲ μυρομένη καλύκων εὐώδεα χαίτην</l>
<l n="90">βόστρυχον ἁβρὸν ἔτιλλε κονιομένου ῥοδεῶνος· </l>
<l n="91">καὶ στάχυν ἡμιτέλεστον ὀλωλότα μύρετο Δηώ,</l>
<l n="92">μηκέτι κῶμον ἄγουσα θαλύσιον· Ἁδρυάδες δὲ</l>
<l n="93">ἥλικες ὠδύροντο λιπόσκια δένδρεα Νύμφαι.</l>
<l n="94">καί τις ἐυπτόρθοιο διχαζομένοιο κορύμβου</l>
<l n="95">σύγχρονος ἀκρήδμενος Ἁμαδρυὰς ἄνθορε δάφνης, </l>
<l n="96">ἐκ πίτυος δὲ φυγοῦσα βατῷ ποδὶ παρθένος ἄλλη</l>
<l n="97">ἀγχιφανὴς ἀγόρευε μετήλυδι γείτονι Νύμφῃ·</l>
<l n="98">‘Δαφναίη φυγόδεμνος Ἁμαδρυάς, εἷς δρόμος ἔστω</l>
<l n="99">ἀμφοτέραις, μὴ Φοῖβον ἴδης, μὴ Πᾶνα νοήσω.</l>
<l n="100">ὑλοτόμοι, τάδε δένδρα παρέλθετε, μὴ φυτὰ Δάφνης </l>
<l n="101">τέμνετε δειλαίης τετιημένα· φείδεο, τέκτων,</l>
<l n="102">ὁλκάδα μὴ τελέσῃς πιτυώδεα δούρατα τέμνων,</l>
<l n="103">μὴ ῥοθίων ψαύσειε θαλασσαίης Ἀφροδίτης.</l>
<l n="104">ναί, δρυτόμος, πυμάτην πόρε μοι χάριν, ἀντὶ κορύμβων</l>
<l n="105">κόπτέ με σοῖς πελέκεσσι, καὶ ἡμετέρου διὰ μαζοῦ </l>
<pb id="v.1.p.52"/>
<l n="106">πῆξον ἀνυμφεύτοιο σαόφρονα χαλκὸν Ἀθήνης,</l>
<l n="107">ὄφρα θάνω πρὸ γάμοιο καὶ Ἄιδι παρθένος ἔλθω,</l>
<l n="108">εἰσέτι νῆις Ἔρωτος, ἅ περ Πίτυς, οἷά τε Δάφνη.’</l>
<l n="109">ὣς φαμένη πετάλοισι νόθην ποιήσατο μίτρην,</l>
<l n="110">καὶ χλοερῷ ζωστῆρι κατέσκεπεν ἄντυγα μαζοῦ </l>
<l n="111">αἰδομένη, καὶ μηρὸν ἐπεσφηκώσατο μηρῷ·</l>
<l n="112">ἡ δέ μιν εἰσορόωσα κατηφέα ῥήξατο φωνήν·</l>
<l n="113">‘Παρθενίης ἔμφυλον ἔχω φόβον, ὅττι καὶ αὐτὴ</l>
<l n="114">ἐκ Δάφνης γεγαυῖα διώκομαι, οἷά τε Δάφνη.</l>
<l n="115">πῇ δὲ φύγω; σκοπέλους ὑποδύσομαι; ἀλλὰ κολώνας </l>
<l n="116">ῥιπτομένας ἐς Ὄλυμπον ἐτεφρώσαντο κεραυνοί,</l>
<l n="117">καὶ τρομέω σέο Πᾶνα δυσίμερον, ὅς με χαλέψει,</l>
<l n="118">ὡς Πίτυν, ὡς Σύριγγα· διωκομένη δὲ καὶ αὐτὴ</l>
<l n="119">ἄλλη δευτερόφωνος ὀρίδρομος ἔσσομαι Ἠχώ.</l>
<l n="120">οὐκέτι ταῦτα κόρυμβα μετέρχομαι, ἡμιφανῆ <note n="1" place="unspecified" anchored="yes">So MSS.: Ludsich u(yifanh=.</note> δὲ </l>
<l n="121">οὔρεα ναιετάω μετὰ δένδρεον, ἧχι καὶ αὐτὴ</l>
<l n="122">Ἄρτεμις ἀγρώσσει φιλοπάρθενος· ἀλλὰ Κρονίων</l>
<l n="123">Καλλιστοῦς λάχε λέκτρον ἐς Ἄρτεμιν εἶδος ἀμείψας.</l>
<l n="124">ἵξομαι εἰς ἁλὸς οἶδμα· τί μοι γάμος; ἀλλʼ ἐνὶ πόντῳ</l>
<pb id="v.1.p.54"/>
<l n="125">Ἀστερίην ἐδίωκε γυναιμανέων Ἐνοσίχθων. </l>
<l n="126">αἴθε λάχον πτερὰ κοῦφα· διʼ ὑψιπόρου δὲ κελεύθου</l>
<l n="127">ἠερίοις ἀνέμοισι συνέμπορον οἶμον ὁδεύσω·</l>
<l n="128">ἀλλὰ τάχα πτερύγων κενεὸς δρόμος, ὅττι Τυφωεὺς</l>
<l n="129">ἠλιβάτοις παλάμῃσιν ἐπιψαύει νεφελάων.</l>
<l n="130">εἰ δὲ γάμοις ἀδίκοις με βιήσεται, εἶδος ἀμείψω, </l>
<l n="131">μίξομαι ὀρνίθεσσι, καὶ ἱπταμένη φιλομήλη</l>
<l n="132">καὶ ῥόδον ἀγγέλλουσα καὶ ἀνθεμόεσσαν ἐέρσην</l>
<l n="133">ἔσσομαι εἰαρινοῖο φίλη Ζεφύροιο χελιδών,</l>
<l n="134">φθεγγομένη λάλος ὄρνις ὑπωροφίης μέλος ἠχοῦς,</l>
<l n="135">ὀρχηθμῷ πτερόεντι περισκαίρουσα καλιήν. </l>
<l n="136">Πρόκνη, πικρὰ παθοῦσα, σὺ μὲν δέο πενθάδι μολπῇ</l>
<l n="137">υἱέα δακρύσειας, ἐγὼ δʼ ἐμὰ λέκτρα γοήσω.</l>
<l n="138">Ζεῦ ἄνα, μὴ τελέσῃς με χελιδόνα, μή με διώξῃ</l>
<l n="139">καὶ Τηρεὺς πτερόεις κεχολωμένος, οἷα Τυφωεύς.</l>
<l n="140">ἀήρ, οὔρεα, πόντος ἀνέμβατος· ἔνδοθι γαίης </l>
<l n="141">κρύπτομαι· ἀλλὰ Γίγαντος ἐχιδναίων ἀπὸ ταρσῶν</l>
<l n="142">ἰοβόλοι δύνουσιν ὑπὸ χθόνα φωλάδες ὕδραι.</l>
<l n="143">εἴην ὑγρὸν ὕδωρ ἐπιδήμιον, οἷα Κομαιθὼ</l>
<pb id="v.1.p.56"/>
<l n="144">πατρῴῳ κεράσασα νεόρρυτα χεύματα Κύδνῳ·</l>
<l n="145">οὐκ ἐθέλω παρὰ μῦθον, ὅτι προχοῇσι συνάψω </l>
<l n="146">παρθενικῆς δυσέρωτος ἐμὸν φιλοπάρθενον ὕδωρ.</l>
<l n="147">πῇ δὲ φύγω; Τυφῶνι μιγήσομαι; ἀλλὰ λοχεύσω</l>
<l n="148">ἀλλοφυῆ πολύμορφον ὁμοίιον υἷα τοκῆι.</l>
<l n="149">εἴην δένδρεον ἄλλο, καὶ ἐκ δρυὸς εἰς δρύας ἔλθω</l>
<l n="150">οὔνομα παιδὸς ἔχουσα σαόφρονος· ἀντὶ δὲ Δάφνης </l>
<l n="151">μὴ Μύρρης ἀθέμιστον ἐπώνυμον ἔρνος ἀκούσω.</l>
<l n="152">ναί, λίτομαι, παρὰ χεῦμα γοήμονος Ἠριδανοῖο</l>
<l n="153">εἴην Ἡλιάδων καὶ ἐγὼ μία· πυκνὰ δὲ δὲ πέμψω</l>
<l n="154">ἐκ βλεφάρων ἤλεκτρα, φιλοθρήνοις δὲ κορύμβοις</l>
<l n="155">γείτονος αἰγείροιο περίπλοκα φύλλα πετάσσω </l>
<l n="156">δάκρυσιν ἀφνειοῖσιν ἐμὴν στενάχουσα κορείην·</l>
<l n="157">οὐ γὰρ ἐγὼ Φαέθοντα κινύρομαι. ἵλαθι, δάφνη,</l>
<l n="158">αἰδέομαι φυτὸν ἄλλο μετὰ προτέρης φυτὸν ὕλης.</l>
<l n="159">ἔσσομαι,ὡς Νιόβη, καὶ ἐγὼ λίθος, ὄφρα καὶ αὐτὴν</l>
<l n="160">λαϊνέην στενάχουσαν ἐποικτείρωσιν ὁδῖται· </l>
<l n="161">ἀλλὰ κακογλώσσοιο τί μοι τύπος; ἵλαθι, Λητώ·</l>
<l n="162">ἐρρέτω αἰνοτόκοιο θεημάχον οὔνομα Νύμφης.’</l>
<l n="163">ἡ μὲν ἔφη· φαέθων δὲ πόλον δινωτὸν ἐάσας</l>
<l n="164">εἰς δύσιν ἔτραπε δίφρον· ἀναθρῴσκουσα δὲ γαίης</l>
<l n="165">ὑψιτενὴς ἅτε κῶνος ἐς ἠέρα σιγαλέη Νὺξ </l>
<l n="166">οὐρανὸν ἀστερόεντι διεχλαίνωσε χιτῶνι,</l>
<l n="167">αἰθέρα δαιδάλλουσα· καὶ ἀννεφέλῳ παρὰ Νείλῳ</l>
<l n="168">ἀθάνατοι πλάζοντο, παρʼ ὀφρυόεντι δὲ Ταύρῳ</l>
<l n="169">Ζεὺς Κρονίδης ἀνέμιμνεν ἐγερσιμόθου φάος Ἠοῦς.</l>
<pb id="v.1.p.58"/>
<l n="170">νὺξ μὲν ἔην· φρουραὶ δὲ περὶ στίχες ἦσαν Ὀλύμπου </l>
<l n="171">ἑπτὰ περὶ ζώνῃσι, καὶ οἷά περ ὑψόθι πύργων</l>
<l n="172">ἔννυχον ἦν ἀλάλαγμα, βοὴ δʼ ἑτερόθροος ἄστρων</l>
<l n="173">ἀμφιλαφὴς πεφόρητο, καὶ ἀξονίης κτύπον ἠχοῦς</l>
<l n="174">ἐκ Κρονίης βαλβῖδος ἐδέχνυτο νύσσα Σελήνης·</l>
<l n="175">καὶ νεφέων στεφανηδὸν ἐπασσυτέρῃσι καλύπτραις </l>
<l n="176">οὐρανὸν ἐφράξαντο φυλάκτορες αἰθέρος Ὧραι</l>
<l n="177">ἀμφίπολοι Φαέθοντος· ἀσυλήτων δὲ πυλάων</l>
<l n="178">ἀστέρες Ἀτλάντειον ἐπεκλήισσαν ὀχῆα,</l>
<l n="179">μὴ λόχος εἰσέλθῃσι πόλον μακάρων ἀπεόντων·</l>
<l n="180">ἀντὶ δὲ συρίγγων ἐνοπῆς καὶ ἐθήμονος αὐλοῦ </l>
<l n="181">ἐννυχίαις πτερύγεσσι μέλος σύριζον ἀῆται.</l>
<l n="182">αἰθερίῳ δὲ Δράκοντι συνέμπορος Ἀρκάδος Ἄρκτου</l>
<l n="183">ἐννυχίην Τυφῶνος ἐπήλυσιν ὑψόθι λεύσσων</l>
<l n="184">ὄμμασιν ἀγρύπνοισι γέρων ἐφύλασσε Βοώτης,</l>
<l n="185">ἀντολίην ἐδόκευεν Ἑωσφόρος, Ἕσπερος ἀστὴρ </l>
<l n="186">ἑσπερίην, Νοτίας δὲ λιπὼν ἰθύντορι τόξων</l>
<l n="187">ὀμβρηρὰς Βορέαο πύλας περιδέδρομε Κηφεύς.</l>
<l n="188">καὶ πυρὰ πάντοθεν ἦεν, ἐπεὶ φλόγες αἴθοπες ἄστρων</l>
<l n="189">καὶ νύχιοι λαμπτῆρες ἀκοιμήτοιο Σελήνης</l>
<l n="190">ὡς δαΐδες σελάγιζον, ἀελλήεντι δὲ ῥόμβῳ </l>
<l n="191">πυκνὰ διαθρῴσκοντες ἀπʼ αἰθέρος ἄκρον Ὀλύμπου</l>
<l n="192">ἀστέρες ἀικτῆρες ἐπέγραφον ἠέρα πυρσῷ</l>
<l n="193">δεξιτεροὶ Κρονίωνι, κυβιστητῆρι δὲ παλμῷ</l>
<l n="194">πυκνὰ διαΐσσουσα χαρασσομένων νεφελάων</l>
<pb id="v.1.p.60"/>
<l n="195">ἀστεροπὴ σκίρτησεν, ἀμοιβαίῃσι δὲ ῥιπαῖς </l>
<l n="196">κρύπτετο καὶ σελάγιζε παλίνδρομος ἄστατος αἴγλη,</l>
<l n="197">καὶ πλοκάμους πλεκτοῖο πυρὸς βοτρυδὸν ἑλίξας</l>
<l n="198">φέγγεϊ λαχνήεντι σέλας τρήχυνε κομήτης,</l>
<l n="199">καὶ δοκίδες μάρμαιρον ἐπήλυδες, οἷα δὲ μακροὶ</l>
<l n="200">ἠερόθεν τανύοντο δοκοὶ δολιχήρεϊ πυρσῷ </l>
<l n="201">Ζηνὶ συναιχμάζοντες, ὑπʼ ἀκτίνεσσι δὲ λάμπων</l>
<l n="202">ἀντιπόρου Φαέθοντος ἐκάμπτετο σύνδρομος ὄμβρῳ</l>
<l n="203">ἴριδος ἀγκύλα κύκλα πολύχροος ὁλκὸς ὑφαίνων,</l>
<l n="204">χλωρὰ μελαινομένῳ, ῥοδοειδέι λευκὰ κεράσσας.</l>
<l n="205">καὶ Διὶ μουνωθέντι παρήγορος ἵκετο Νίκη </l>
<l n="206">ἠέρος ἄκρα κέλευθα διαγράψασα πεδίλῳ,</l>
<l n="207">Λητοῦς εἶδος ἔχουσα, καὶ ὁπλίζουσα τοκῆα</l>
<l n="208">ἀντιτύποις στομάτεσσι πολύτροπον ἴαχε φωνήν·</l>
<l n="209">‘Ζεῦ ἄνα, σῶν τεκέων πρόμος ἵστασο, μηδὲ νοήσω</l>
<l n="210">μιγνυμένην Τυφῶνι γάμων ἀδίδακτον Ἀθήνην· </l>
<l n="211">μητέρα μὴ τελέσειας ἀμήτορα, μαρνάμενος δὲ</l>
<l n="212">ἀστεροπὴν κούφιζε σελασφόρον ἔγχος Ὀλύμπου,</l>
<l n="213">καὶ νεφέλας συνάγειρε τὸ δεύτερον, ὑέτιε Ζεῦ·</l>
<l n="214">ἤδη γὰρ σταθεροῖο τινάσσεται ἕδρανα κόσμου</l>
<l n="215">χερσὶ Τυφαονίῃσιν, ὁμοζυγέων δὲ λυθέντων </l>
<l n="216">στοιχείων πισύρων ἠρνήσατο λήια Δηώ·</l>
<l n="217">ἥβη λεῖπε κύπελλον, Ἄρης δʼ ἀπεσείσατο λόγχην,</l>
<l n="218">Ἑρμῆς ῥάβδον ἔθηκε, λύρην δʼ ἔρριψεν Ἀπόλλων,</l>
<l n="219">καὶ πτερόεις πεπότητο λιπὼν πτερόεντας ὀιστούς,</l>
<l n="220">εἶδος ἔχων κύκνοιο, τελεσσιγάμου δὲ θεαίνης </l>
<pb id="v.1.p.62"/>
<l n="221">ἄσπορος ἔπλετο κόσμος ἀλωομένης Ἀφροδίτης,</l>
<l n="222">ἁρμονίης δʼ ἀλύτου λύτο πείσματα· νυμφοκόμος γὰρ</l>
<l n="223">πανδαμάτωρ ἀδάμαστος Ἔρως θρασὺς εἰς φόβον ἔπτη</l>
<l n="224">τόξα λιπὼν γονόεντα· καὶ ἠθάδα Λῆμνον ἐάσας</l>
<l n="225">σὸς πυρόεις Ἥφαιστος ἀπειθέα γούνατα σύρων </l>
<l n="226">ἆ βραδὺς ἀστήρικτον ἔχει δρόμον. ἆ μέγα θαῦμα,</l>
<l n="227">καὶ μάλα μοι κοτέουσαν ἐποικτείρω σέθεν Ἥρην.</l>
<l n="228">ἦ ῥα τεὸς γενέτης πάλιν ἵξεται εἰς χορὸν ἄστρων;</l>
<l n="229">μή ποτε τοῦτο γένοιτο· καὶ εἰ Τιτηνὶς ἀκούω,</l>
<l n="230">οὐκ ἐθέλω Τιτῆνας ἰδεῖν κρατέοντας Ὀλύμπου, </l>
<l n="231">ἀλλὰ σὲ καὶ σέο τέκνα. σὺ δὲ κρατέοντι κεραυνῷ</l>
<l n="232">Ἀρτέμιδος προμάχιζε σαόφρονος· ἦ ῥα φυλάσσω</l>
<l n="233">παρθενικὴν ἀνάεδνον ἀναγκοίῳ παρακοίτῃ;</l>
<l n="234">ἦ ῥα τόκου ταμίη τόκον ὄψεται; ἦ ῥα τανύσσει</l>
<l n="235">χεῖρας ἐμοί; ποίην δὲ καλέσσομαι ἰοχεαίρῃ </l>
<l n="236">ἵλαον Εἰλείθυιαν, ὅτʼ Εἰλείθια λοχεύσῃ;’</l>
<l n="237">ὣς φαμένης σκιοειδὲς ἑὸν πτερὸν Ὕπνος ἑλίξας</l>
<l n="238">εὔνασεν ἀμπνείουσαν ὅλην φύσιν· ἀλλὰ Κρονίων</l>
<l n="239">ἦν τότε μοῦνος ἄυπνος· ἐφαπλώσας δὲ Τυφωεὺς</l>
<l n="240">νωθρὰ βαρυνομέναις ἐπερείσατο νῶτα χαμεύναις </l>
<l n="241">πλήσας μητέρα γαῖαν· ἀνοιγομένοιο δὲ κόλπου</l>
<l n="242">χάσματι κοιλαίνοντο σεσηρότι φωλάδες εὐναὶ</l>
<l n="243">εἰς χθόνα δυομένοισιν ἐχιδναίοισι καρήνοις.</l>
<l n="244">ἠελίου δὲ φανέντος ὁμογλώσσων ἀπὸ λαιμῶν</l>
<l n="245">εἰς ἐνοπὴν πολύπηχυς ἐπεβρυχᾶτο Τυφωεὺς </l>
<l n="246">Ζῆνα μέγαν καλέων· βλοσυρὴ δέ οἱ ἵκετο φωνή,</l>
<l n="247">ῥιζοπαγὴς ὅθι πέζα παλιμπόρου <note n="1" place="unspecified" anchored="yes">So Graefe, for pali/mporos.</note> Ὠκεανοῖο</l>
<pb id="v.1.p.64"/>
<l n="248">τέτραχα τεμνομένην περιβάλλεται ἄντυγα κόσμου,</l>
<l n="249">ζωσαμένη στεφανηδὸν ὅλην χθόνα κυκλάδι μίτρῃ·</l>
<l n="250">φθεγγομένου δὲ Γίγαντος ἀμειβομένη στίχα φωνῆς </l>
<l n="251">παντοίη σμαράγησε καὶ οὐ μία σύνθροος ἠχώ·</l>
<l n="252">τοῦ δέ κορυσσομένοιο φυῆς πολυειδέι μορφῇ</l>
<l n="253">ὠρυγὴ κελάδησε λύκων, βρύχημα λεόντων,</l>
<l n="254">ἄσθμα συῶν, μύκημα βοῶν, σύριγμα δρακόντων,</l>
<l n="255">πορδαλίων θρασὺ χάσμα, κορυσσομένων γένυς ἄρκτων, </l>
<l n="256">λύσσα κυνῶν· μεσάτῃ δὲ Γίγας βροτοειδέι μορφῇ</l>
<l n="257">Ζηνὸς ἀπειλήτειραν ἀπερροίβδησεν ἰωήν·</l>
<l n="258">‘Χεῖρες ἐμαί, Διὸς οἶκον ἀράξατε, πυθμένα κόσμου</l>
<l n="259">σείσατε σὺν μακάρεσσι, καὶ αὐτοέλικτον Ὀλύμπου</l>
<l n="260">κόψατε θεῖον ὀχῆα, καὶ αἰθερίης ἐπὶ γαίῃ </l>
<l n="261">κίονος ἑλκομένης φυγέτω δεδονημένος Ἄτλας,</l>
<l n="262">ἄντυγα δʼ ἀστερόφοιτον ἀπορρίψειεν Ὀλύμπου,</l>
<l n="263">μηκέτι δειμαίνων ἕλικα δρόμον—οὐ γὰρ ἐάσω</l>
<l n="264">ὤμοις θλιβομένοις κυρτούμενον υἱὸν Ἀρούρης</l>
<l n="265">αἰθέρος ὀχλίζοντα παλινδίνητον ἀνάγκην—, </l>
<l n="266">ἀλλὰ θεοῖς ἑτέροισιν ἀτέρμονα φόρτον ἐάσας</l>
<l n="267">μαρνάσθω μακάρεσσιν, ἀναρρήξειε δὲ πέτρας</l>
<l n="268">τρηχαλέοις βελέεσσιν ὀιστεύων πόλον ἄστρων,</l>
<l n="269">ὃν πάρος ἠέρταζεν, ἱμασσόμεναι δὲ κολώναις</l>
<l n="270">ταρβαλέαι φυγέτωσαν ἀνάλκιδες οὐρανὸν Ὧραι, </l>
<l n="271">δμωίδες Ἠελίοιο περιπλέγδην δὲ λαβοῦσαι</l>
<l n="272">ἠέρι μίξατε γαῖαν, ὕδωρ πυρὶ, πόντον Ὀλύμπῳ.</l>
<l n="273">καὶ πισύρων ἀνέμων τελέσω δούλειον ἀνάγκην,</l>
<l n="274">μαστίζω Βορέην, κλονέω Νότον, Εὖρον ἱμάσσω,</l>
<l n="275">καὶ Ζέφυρον πλήξαιμι, καὶ ἤματι νύκτα κεράσσω </l>
<l n="276">χειρὶ μιῇ <note n="1" place="unspecified" anchored="yes">So Mss.: Ludsich xeimeri/hn.</note> · καὶ γνωτὸς ἐμὸς πολυπίδακι λαιμῷ</l>
<pb id="v.1.p.66"/>
<l n="277">Ὠκεανὸς πρὸς Ὄλυμπον ἄγων ὑψούμενον ὕδωρ,</l>
<l n="278">πέντε παραλλήλων πεφορημένος ὑψόθι κύκλων,</l>
<l n="279">ἄστρα κατακλύσσειε, καὶ ὕδατι διψὰς ἀλάσθω</l>
<l n="280">ἄρκτος Ἁμαξαίοιο δεδυκότος ἱστοβοῆος. </l>
<l n="281">ταῦροι ἐμοί, δονέοντες ἰσήμερον ἄντυγα κύκλων</l>
<l n="282">αἰθέρι μυκήσασθε, χαρασσομέναις δὲ κεραίαις</l>
<l n="283">ἰσοτύπου φλογεροῖο κεράατα ῥήξατε Ταύρου·</l>
<l n="284">καὶ βόες ὑγρὰ κέλευθα μεταλλάσσωσι Σελήνης</l>
<l n="285">δειδιότες βαρύδουπον ἐμῶν μύκημα καρήνων· </l>
<l n="286">καὶ βλοσυρῶν μέγα χάσμα διαπτύξασα γενείων</l>
<l n="287">ἄρκτος ἀνοιστρήσειε Τυφαονὶς Ἄρκτον Ὀλύμπου·</l>
<l n="288">αἰθερίῳ δὲ Λέοντι λέων ἐμὸς ἀντιφερίζων</l>
<l n="289">Ζῳδιακῆς ἀέκοντα μεταστήσειε κελεύθου·</l>
<l n="290">ἡμετέρους δὲ δράκοντας Ὄφις φρίξειεν Ἁμάξης... </l>
<l n="291">ἀστεροπαῖς ὀλίγαις κεκορυθμένος· ἀλλὰ θαλάσσης</l>
<l n="292">κύματα λυσσήεντα, λόφοι χθονός, ἄγκεα νήσων</l>
<l n="293">φάσγανά μοι γεγάασι, καὶ ἀσπίδες εἰσὶ κολῶναι,</l>
<l n="294">καὶ σκόπελοι θώρηκες ἀαγέες, ἔγχεα πέτραι,</l>
<l n="295">καὶ ποταμοὶ σβεστῆρες ἀκιδνοτάτοιο κεραυνοῦ. </l>
<l n="296">δεσμοὺς δʼ Ἰαπετοῖο Ποσειδάωνι φυλάσσω,</l>
<l n="297">ἀμφὶ δὲ Καύκασον ἄκρον ἐύπτερος ἄλλος ἀρείων</l>
<l n="298">αἰετὸς αἱμάξειε παλιμφυὲς ἧπαρ ἀμύσσων</l>
<pb id="v.1.p.68"/>
<l n="299">Ἡφαίστου πυρόεντος, ἐπεὶ πυρὸς εἵνεκα κάμνει</l>
<l n="300">ἥπατος αὐτοφύτοιο χαρασσομένοιο Προμηθεύς· </l>
<l n="301">υἱάσι δʼ ἀντικέλευθον ἔχων τύπον Ἰφιμεδείης</l>
<l n="302">κρύψω ἀλυκτοπέδῃσι περίπλοκον υἱέα Μαίης</l>
<l n="303">χαλκέῳ ἐν κεράμῳ πεφυλαγμένον, ὄφρά τις εἴπῃ·</l>
<l n="304">ʽλ̔ύσας δεσμὸν Ἄρηος ἐκεύθετο δέσμιος Ἑρμῆς.ʼ</l>
<l n="305">λυσαμένη δʼ ἄψαυστον ἑῆς σφρηγῖδα κορείης </l>
<l n="306">Ἄρτεμις Ὠρίωνος ἀναγκαίη δάμαρ ἔστω,</l>
<l n="307">καὶ Τιτυῷ πετάσειε παλαίτερα φάρεα Λητώ,</l>
<l n="308">εἰς γάμον ἑλκομένη βεβιημένον· ἀνδροφόνον δὲ</l>
<l n="309">ῥωγαλέων σακέων γυμνούμενον Ἄρεα δήσας</l>
<l n="310">κοίρανον ὑσμίνης ληίσσομαι ἀντὶ φονῆος </l>
<l n="311">μείλιχον, ὀψιγάμῳ δὲ συναπτομένην Ἐφιάλτῃ</l>
<l n="312">Παλλάδα ληιδίην νυμφεύσομαι, ὄφρα νοήσω</l>
<l n="313">Ἄρεα θητεύοντα καὶ ὠδίνουσαν Ἀθήνην.</l>
<l n="314">καὶ μογεροῖς ὤμοισι παλινδίνητον ἀείρων</l>
<l n="315">οὐρανὸν Ἀτλάντειον ἐλαφρίσσειε Κρονίων </l>
<l n="316">ὄρθιος, ἡμετέρων δὲ γάμων ὑμέναιον ἀκούσῃ</l>
<l n="317">ζῆλον ὑποκλέπτων, ὅτε νυμφίος ἔσσομαι Ἥρης.</l>
<l n="318">οὐ μὲν ἐγὼ δαΐδων ἐπιδεύομαι· αὐτόματος δὲ</l>
<l n="319">δαλὸς ἐμῶν θαλάμων στεροπῆς σέλας, ἀντὶ δὲ πεύκης</l>
<l n="320">αὐτὸς ἐμοὶ Φαέθων ἰδίης φλογὸς ἁψάμενος πῦρ </l>
<l n="321">νυμφιδίῳ τανύσειε Τυφωέι δούλιον αἴγλην,</l>
<l n="322">καὶ γαμίους σπινθῆρας ἐπαιθύσσοντες Ὀλύμπῳ</l>
<l n="323">ἀστέρες ἀστράψειαν ἐμῶν λαμπτῆρες Ἐρώτων,</l>
<l n="324">ἀστέρες ἕσπερα λύχνα· σὺν εὐθαλάμῳ δʼ Ἀφροδίτῃ</l>
<l n="325">εὐνέτις Ἐνδυμίωνος ἐμὴ θεράπαινα Σελήνη </l>
<l n="326">δέμνιά μοι στορέσειε· καὶ εἰ χρέος ἐστὶ λοετρῶν,</l>
<l n="327">λούσομαι ἀστερόεντος ἐν ὕδασιν Ἠριδανοῖο·</l>
<pb id="v.1.p.70"/>
<l n="328">ἀλλὰ Διὸς μετὰ λέκτρα Τυφωέι, κυκλάδες Ὧραι,</l>
<l n="329">πήξατε παστὸν Ἔρωτος· ἀπʼ Ὠκεανοῦ δὲ καὶ αὐταί,</l>
<l n="330">Λητώ, Ἀθηναίη, Παφίη, Χάρις, Ἄρτεμις, Ἥβη, <note n="1" place="unspecified" anchored="yes">*(/hrh MSS., *(/hbh Graefe, follosed by de Marcellus, Koechly, Ludsich.</note>
</l>
<l n="331">νυμφοκόμῳ Τυφῶνι κομίσσατε σύγγονον ὕδωρ·</l>
<l n="332">καὶ γαμίοις πλήκτροισιν ἐμῆς παρὰ δαῖτα τραπέζης</l>
<l n="333">ἀντὶ Διὸς μέλψειε Τυφωέα λάτρις Ἀπόλλων.</l>
<l n="334">οὐ ξείνου δαπέδοιο φέρω πόθον· ἡμέτερον γὰρ</l>
<l n="335">οὐρανὸν ἀστερόνωτον ἀδελφεὸν ἡνιοχεύσω, </l>
<l n="336">αὐρανὸν οἶκον ἔχων μητρώιον, υἱέα γαίης.</l>
<l n="337">καὶ Κρόνον ὠμηστῆρα τὸ δεύτερον εἰς φάος ἕλκων</l>
<l n="338">γνωτὸν ἐμὸν συνάεθλον ἀπὸ χθονίοιο βερέθρου</l>
<l n="339">λύσω δεσμὰ βίαια, παλιννόστους δὲ τελέσσω</l>
<l n="340">αἰθερίους Τιτῆνας, ὁμωροφίους δὲ κομίσσω </l>
<l n="341">γηγενέας Κύκλωπας ἐς οὐρανόν, ἄλλα δὲ τεύξω</l>
<l n="342">ὅπλα πυρός· πολέων γὰρ ἐμοὶ χρέος ἐστὶ κεραυνῶν,</l>
<l n="343">ὅττι διηκοσίῃσι, καὶ οὐ διδύμαις πολεμίζω</l>
<l n="344">χερσὶν ἐγὼ Κρονίδῃ πανομοίιος· ἀντιτύπους δὲ</l>
<l n="345">κρείσσονας ὀψιγόνους πολυφεγγέι μείζονι πυρσῷ </l>
<l n="346">ἀστεροπὰς ἑτέρας χαλκεύσομαι, εὐρύτερον δὲ</l>
<l n="347">ὄγδοον οὐρανὸν ἄλλον ὑπέρτερον ὑψόθι τεύξω</l>
<l n="348">ἄστρασι φαιδροτέροισι κεκασμένον· οὐ δύναται γὰρ</l>
<l n="349">ἀγχιφανὴς πόλος οὗτος ὅλον Τυφῶνα καλύψαι.</l>
<l n="350">καὶ μετὰ θήλεα τέκνα καὶ ἀρσενόπαιδα γενέθλην </l>
<l n="351">πουλυτόκου Κρονίδαο πολυσπερὲς ἄλλο φυτεύσω</l>
<l n="352">αἷμα νέων μακάρων πολυαύχενον· οὐ χορὸν ἄστρων</l>
<l n="353">λείψω νόσφι γάμων ἀχρήιον, ἀλλὰ συνάψω</l>
<l n="354">ἄρσενι θηλυτέρην, ἵνα δούλια τέκνα λοχεύσῃ</l>
<l n="355">παρθενικὴ πτερόεσσα παρευνηθεῖσα Βοώτῃ.’ </l>
<pb id="v.1.p.72"/>
<l n="356">εἶπεν ὁμοκλήσας· Κρονίδης δʼ ἐγέλασσεν ἀκούων.</l>
<l n="357">καὶ μόθος ἀμφοτέροισιν ἐπέβρεμεν· ἦν δὲ κυδοιμοῦ</l>
<l n="358">πομπὸς Ἔρις Τυφῶνι, Διὸς δʼ ἡγήσατο Νίκη</l>
<l n="359">εἰς μόθον. οὐ βοέης ἀγέλης χάριν, οὐ περὶ ποίμνης</l>
<l n="360">ἦεν ἀγών, οὐ νεῖκος ἔην ἐπὶ κάλλεϊ νύμφης, </l>
<l n="361">οὐ κλόνος ἀμφὶ πόληος ὀλίζονος· ἀλλʼ ὑπὲρ αὐτοῦ</l>
<l n="362">αἰθέρος ἵστατο δῆρις, ἔην δʼ ἐνὶ γούνασι Νίκης</l>
<l n="363">σκῆπτρα Διὸς καὶ θῶκος ἀέθλια δηιοτῆτος.</l>
<l n="364">Ζεὺς μὲν ἱμασσομένων νεφέων βρονταῖον ἀράσσων</l>
<l n="365">αἰθέριον μύκημα μέλος σάλπιζεν Ἐνυοῦς, </l>
<l n="366">καὶ νεφέλας ἑλικηδὸν ἐπὶ στέρνοιο καθάψας</l>
<l n="367">εἶχε Γιγαντείων βελέων σκέπας· οὐδὲ Τυφωεὺς</l>
<l n="368">ἄψοφος ἦν· κεφαλαὶ δὲ βοῶν μυκηθμὸν ἱεῖσαι</l>
<l n="369">αὐτόματοι σάλπιγγες ἐπεσμαράγησαν Ὀλύμπῳ,</l>
<l n="370">συμμιγέες δὲ δράκοντες ἐσύρισαν, Ἄρεος αὐλοί. </l>
<l n="371">καὶ στίχας ἠλιβάτων μελέων θώρηξε Τυφωεὺς</l>
<l n="372">φραξάμενος σκοπέλῳ σκόπελον μέγαν, εἰσόκε πυκναὶ</l>
<l n="373">ἀρραγέες στοιχηδὸν ἐπυργώθησαν ἐρίπναι,</l>
<l n="374">καὶ πέτρην προθέλυμνον ἐπασσυτέρῃ θέτο πέτρῃ·</l>
<l n="375">ἦν δὲ κορυσσομένης στρατιῆς τύπος· ἀγχιφανὴς γὰρ </l>
<l n="376">ῥωγάδα ῥωγὰς ἔρειδε, λόφος λόφον, αὐχένα δʼ αὐχήν,</l>
<l n="377">ὑψινεφὴς δʼ ἀγκῶνα πολύπτυχον ὤθεεν ἀγκών·</l>
<l n="378">καἰ κρανααὶ πήληκες ἔσαν Τυφῶνι κολῶναι</l>
<l n="379">αἰπυλόφῳ πρηῶνι καλυπτομένων κεφαλάων.</l>
<l n="380">μαρναμένου δὲ Γίγαντος ἔην πολυδειράδι μορφῇ </l>
<l n="381">ἓν δέμας, ἀλλὰ φάλαγγες ἀπείρονες, αἱ μὲν ἀγοστῶν,</l>
<l n="382">αἱ δὲ λεοντείων γενύων εὐθηγέες αἰχμαί,</l>
<l n="383">ἄλλαι ἐχιδναίων πλοκάμων ἐπιβήτορες ἄστρων.</l>
<l n="384">δένδρεα δʼ ἐπτύσσοντο Τυφαονίων ἀπὸ χειρῶν</l>
<pb id="v.1.p.74"/>
<l n="385">σειόμενα Κρονίδαο καταντίον, ἄλλα δὲ γαίης </l>
<l n="386">ἔρνεα καλλιπέτηλα, τά περ βεβριθότι παλμῷ</l>
<l n="387">Ζεὺς ἀέκων ἀμάθυνεν ἑνὶ σπινθῆρι κεραυνοῦ·</l>
<l n="388">πολλὴ μὲν πτελέη σὺν ὁμήλικι ῥίπτετο πεύκῃ</l>
<l n="389">καὶ πλάτανος περίμετρος, ἀκοντίζοντο δὲ λεῦκαι</l>
<l n="390">ἄντα Διός· πολλὴ δὲ λαγὼν ἐρρήγνυτο γαίης. </l>
<l n="391">πᾶσα δὲ τετράπλευρος ἴτυς στυφελίζετο κόσμου,</l>
<l n="392">καὶ πίσυρες Κρονίωνι συναιχμάζοντες ἀῆται</l>
<l n="393">ἠερίην σκοτόεσσαν ἐπυργώσαντο κονίην</l>
<l n="394">κύματα κυρτώσαντες· ἱμασσομένης δὲ θαλάσσης</l>
<l n="395">Σικελίη δεδόνητο, Πελωρίδες ἔβρεμον ὄχθαι </l>
<l n="396">Αἰτναῖοί τε τένοντες, ἐμυκήσαντο δὲ πέτραι</l>
<l n="397">μάντιες ἐσσομένων Λιλυβηίδες, ἔκτυπε δʼ ἀκτὴ</l>
<l n="398">ἑσπέριον παρὰ χεῦμα Παχυνιάς· ἐγγύθι δʼ ἄρκτου</l>
<l n="399">ἀμφὶ νάπην Θρήισσαν Ἀθωιὰς ἔκλαγε Νύμφη,</l>
<l n="400">Πιερικῷ δὲ τένοντι Μακηδονὶς ἴαχεν ὕλη· </l>
<l n="401">ἀντολίης δὲ θέμεθλα τινάσσετο, δενδροκόμοι δὲ</l>
<l n="402">Ἀσσυρίου Λιβάνοιο θυώδεες ἔκτυπον αὐλαί.</l>
<l n="403">καὶ Διὸς ἀκαμάτοιο καταιχμάζοντα κεραυνοῦ</l>
<l n="404">ῥίπτετο πολλὰ βέλεμνα Τυφαονίων ἀπὸ χειρῶν·</l>
<l n="405">καὶ τὰ μὲν ἀίσσοντα Σεληναίῳ παρὰ δίφρῳ </l>
<l n="406">ἀσταθέων ἀχάρακτα κατέγραφον ἴχνια ταύρων,</l>
<l n="407">ἄλλα δὲ δινηθέντα διʼ ἠέρος ὀξέι ῥοίζῳ</l>
<l n="408">ἄσθμασιν ἀντιπόροισι μετερρίπιζον ἀῆται·</l>
<l n="409">καὶ Διὸς ἀψαύστοιο παραπλαγχθέντα κεραυνοῦ</l>
<l n="410">πολλὰ Ποσειδάωνος ἐδέξατο τερπομένη χείρ, </l>
<l n="411">γειοτόμου γλωχῖνος ἀφειδήσασα τριαίνης·</l>
<l n="412">ὑγροβαφῆ δὲ βέλεμνα παρὰ Κρονίης πόρον ἅλμης</l>
<l n="413">Ζηνὶ φέρων ἀνάθημα γέρων ἱδρύσατο Νηρεύς.</l>
<pb id="v.1.p.76"/>
<l n="414">καὶ βλοσυροὺς δύο παῖδας Ἐνυαλίοιο κορύσσας</l>
<l n="415">εἶχε Φόβον καὶ Δεῖμον ὀπάονα πατροπάτωρ Ζεὺς </l>
<l n="416">αἰθέρος ἀσπιστῆρας ὁμήλυδας, ἀστεροπῇ δὲ</l>
<l n="417">στῆσε Φόβον, καὶ Δεῖμον ἐπεστήριξε κεραυνῷ</l>
<l n="418">δεῖμα φέρων Τυφῶνι· καὶ ἀσπίδα κούφισε Νίκη</l>
<l n="419">πρόσθε Διὸς τανύουσα, καὶ ἀντιάχησεν Ἐνυώ,</l>
<l n="420">Ἄρης δʼ ἐσμαράγησεν. ἐπαιγίζων δὲ θυέλλαις </l>
<l n="421">ἠερόθεν πεφόρητο μετάρσιος αἰγίοχος Ζεύς,</l>
<l n="422">ἑζόμενος πτερόεντι Χρόνου τετράζυγι δίφρῳ·</l>
<l n="423">ἵπποι δὲ Κρονίωνος ὁμόζυγες ἦσαν ἀῆται.</l>
<l n="424">καὶ πῇ μὲν στεροῇσι κορύσσετο, πῇ δὲ κεραυνῷ,</l>
<l n="425">ἄλλοτε δὲ βροντῇσιν ἐπέχραεν, ἄλλοτε δʼ ὄμβρων </l>
<l n="426">πηγνυμένης προχέων πετρούμενα νῶτα χαλάζης</l>
<l n="427">ὀμβρηροῖς βελέεσσι· Γιγαντείοισι δὲ πυκνοὶ</l>
<l n="428">κίονες ὑδατόεντες ἐπερρήγνυντο καρήνοις</l>
<l n="429">ὀξυβελεῖς, παλάμαι δὲ Τυφωέος, οἷα μαχαίρῃ,</l>
<l n="430">ἠερίῳ τέμνοντο χαλαζήεντι βελέμνῳ· </l>
<l n="431">καὶ παλάμη κεκόνιστο, καὶ οὐ μεθέηκε κολώνης,</l>
<l n="432">ἀλλὰ νιφοβλήτοιο τομῇ πληγεῖσα χαλάζης</l>
<l n="433">μάρνατο καὶ πίπτουσα, διαΐσσουσα δὲ γαίης</l>
<l n="434">ἅλμασιν αὐτοκύλιστος ἐπάλλετο μαινομένη χείρ,</l>
<l n="435">οἷα βαλεῖν ἐθέλουσα καὶ εἰσέτι κύκλον Ὀλύμπου. </l>
<l n="436">καὶ πρόμος οὐρανίων πυρόεν βέλος ὑψόθι σείων</l>
<l n="437">δεξιὸν ἐκ λαιοῖο κέρας πολέμοιο νομεύων</l>
<l n="438">ὑψιφανὴς πολέμιζεν· ἐς ὑδροπόρους δὲ χαράδρας</l>
<l n="439">ὦρτο Γίγας πολύπηχυς, ἐπασσυτέρῳ δὲ συνάψας</l>
<l n="440">αὐτομάτῳ σφήκωσεν ὁμόπλοκα δάκτυλα δεσμῷ </l>
<l n="441">κοιλαίνων παλάμας πολυχανδέας, ᾗσιν ἀείρων</l>
<l n="442">μεσσόθι χειμερίων ποταμῶν ὀρεσίδρομον ὕδωρ,</l>
<l n="443">χερσὶ βαθυνομέναις μεμερισμένα χεύματα πέμπων,</l>
<l n="444">ἀστεροπῇ προέηκε· χαραδραίῳ δὲ ῥεέθρῳ</l>
<pb id="v.1.p.78"/>
<l n="445">βαλλομένη σελάγιζε διʼ ὕδατος αἰθερίη φλὸξ </l>
<l n="446">λαβροτέρῳ σπινθῆρι, καὶ ἔζεσε δίψιον ὕδωρ</l>
<l n="447">αἰθαλόεν, διερὴ δὲ δύσις τερσαίνετο μύδρῳ·</l>
<l n="448">σβέσσαι γὰρ μενέαινε Γίγας θρασὺς αἰθέριον πῦρ,</l>
<l n="449">νήπιος· οὐδʼ ἐνόησε, πυραυγέες ὅττι κεραυνοὶ</l>
<l n="450">καὶ στεροπαὶ γεγάασιν ἀπʼ ὀμβροτόκων νεφελάων. </l>
<l n="451">καὶ πάλιν ἰθυτμῆτας ἑλὼν σπήλυγγας ἐναύλων</l>
<l n="452">στέρνα Διὸς μενέαινε βαλεῖν ἄτρωτα σιδήρῳ,</l>
<l n="453">καὶ σκοπιὴ Διὸς ἄντα τιταίνετο· χείλεϊ δʼ ἄκρῳ</l>
<l n="454">Ζεὺς ὀλίγου φύσησε, καὶ ὑψίκρημνον ἐοῦσαν</l>
<l n="455">λεπταλέον φύσημα παρέτραπε κυκλάδα πέτρην. </l>
<l n="456">χειρὶ δὲ δινήεντα λόφον νησαῖον ἀράξας</l>
<l n="457">εἰς ἐνοπὴν πολύδινος ἀνῃώρητο Τυφωεύς,</l>
<l n="458">καὶ Διὸς ἀρρήκτοιο κατηκόντιζε προσώπου·</l>
<l n="459">ἀλλʼ ὁ μὲν ἀντικέλευθον ἀλεύατο μάρμαρον αἰχμὴν</l>
<l n="460">κρᾶτα παρακλίνας, στεροπῆς δʼ ἐτύχησε Τυφωεὺς </l>
<l n="461">θερμὸν ἀμειβομένης ἕλικα δρόμον, αἶψα δὲ πέτρη</l>
<l n="462">ἀκροφαληριόωσα μελαίνετο μάρτυρι καπνῷ.</l>
<l n="463">καὶ τριτάτην προΐαλλεν· ἐπεσσυμένην δὲ Κρονίων</l>
<l n="464">πεπταμένης παλάμης μεσάτῳ νωμήτορι <note n="1" place="unspecified" anchored="yes">kwmh/|tori most MSS., nwmh/tori Ludsich.</note> καρπῷ,</l>
<l n="465">σφαῖραν ἅτε θρῴσκουσαν, ἀτέρμονι χειρὶ πατάξας </l>
<l n="466">πέμπε πάλιν Τυφῶνι· μεταστρεφθεῖσα δὲ πολλῇ</l>
<l n="467">ἠερίῃ στροφάλιγγι παλιννόστοιο πορείης</l>
<l n="468">αὐτομάτη τόξευεν ὀιστευτῆρα κολώνη.</l>
<l n="469">τέτρατον ἠκόντιζεν ὑπέρτερον· ἁψαμένη δὲ</l>
<l n="470">αἰγίδος ἀκροτάτων θυσάνων ἐδιχάζετο πέτρη. </l>
<l n="471">ἄλλην δὲ προέηκεν· ἀελλήεσσα δὲ πέτρη</l>
<l n="472">ἡμιδαὴς σελάγιζεν ὀιστευθεῖσα κεραυνῷ.</l>
<pb id="v.1.p.80"/>
<l n="473">οὐ σκοπιαὶ νέφος ὑγρὸν ἀνέσχισαν, ἀλλὰ τυπεῖσαι</l>
<l n="474">ὑδρηλαῖς νεφέλῃσι διερρήγνυντο κολῶναι.</l>
<l n="475">ξυνὴ δʼ ἀμφοτέροισιν ἰσόρροπος ἦεν Ἐνυὼ </l>
<l n="476">καὶ Διὶ καὶ Τυφῶνι· πολυφλοίσβῳ δὲ βελέμνῳ</l>
<l n="477">αἰθέρος ὀρχηστῆρες ἐβακχεύοντο κεραυνοί.</l>
<l n="478">μάρνατο δὲ Κρονίδης κεκορυθμένος· ἐν δὲ κυδοιμῷ</l>
<l n="479">βροντὴν μὲν σάκος εἶχε, νέφος δέ οἱ ἔπλετο θώρηξ,</l>
<l n="480">καὶ στεροπὴν δόρυ πάλλε, Διιπετέες δὲ κεραυνοὶ </l>
<l n="481">ἠερόθεν πέμποντο πυριγλώχινες ὀιστοί·</l>
<l n="482">ἤδη γὰρ περίφοιτος ἀπὸ χθονίου κενεῶνος</l>
<l n="483">ξηρὸς ἀερσιπότητος ἀνέδραμεν ἀτμὸς ἀρούρης,</l>
<l n="484">καὶ νεφέλης ἔντοσθεν ἐελμένος αἴθοπι λαιμῷ</l>
<l n="485">πνίγετο θερμαίνων νέφος ἔγκυον· ἀμφὶ δὲ καπνῷ </l>
<l n="486">τριβομένων καναχηδὰ πυριτρεφέων νεφελάων</l>
<l n="487">θλιβομένη πεφόρητο δυσέκβατος ἐνδόμυχος φλὸξ</l>
<l n="488">διζομένη μέσον οἶμον, ἐπεὶ σέλας ὑψόθι βαίνειν</l>
<l n="489">οὐ θέμις· ἀστεροπὴν γὰρ ἀναθρῴσκουσαν ἐρύκει</l>
<l n="490">ὀμβρηρῇ ῥαθάμιγγι λελουμένος ἴκμιος ἀήρ, </l>
<l n="491">πυκνώσας νέφος ὑγρὸν ὑπέρτερον· ἀζαλέου δὲ</l>
<l n="492">νειόθεν οἰγομένοιο διέδραμεν ἁλλόμενον πῦρ.</l>
<l n="493">ὡς λίθος ἀμφὶ λίθῳ φλογερὴν ὠδῖνα λοχεύων</l>
<l n="494">λάινον ἠκόντιζε πολυθλιβὲς αὐτόγονον πῦρ,</l>
<l n="495">πυρσογενὴς ὅτε θῆλυς ἀράσσεται ἄρσενι πέτρῳ· </l>
<l n="496">οὕτω θλιβομένῃσιν ἀνάπτεται οὐρανίη φλὸξ</l>
<l n="497">λιγνύι καὶ νεφέλῃσιν· ἀπὸ χθονίοιο δὲ καπνοῦ</l>
<l n="498">λεπταλέου γεγαῶτος ἐμαιώθησαν ἀῆται.</l>
<l n="499">ἄλλην δʼ ἐξ ὑδάτων μετανάστιον ἀτμίδα γαίης</l>
<pb id="v.1.p.82"/>
<l n="500">ἠέλιος φλογερῇσι βολαῖς ἀντωπὸν ἀμέλγων </l>
<l n="501">τινθαλέῳ νοτέουσαν ἀνείρυσεν αἰθέρος ὁλκῷ·</l>
<l n="502">ἡ δὲ παχυνομένη νεφέων ὤδινε καλύπτρην,</l>
<l n="503">σεισαμένη δὲ πάχιστον ἀραιοτέρῳ δέμας ἀτμῷ,</l>
<l n="504">ἂψ ἀναλυσαμένη μαλακὸν νέφος εἰς χύσιν ὄμβρου,</l>
<l n="505">ὑδρηλὴν προτέρην μετεκίαθεν ἔμφυτον ὕλην. </l>
<l n="506">τοῖος ἔφυ φλογόεις νεφέων τύπος, οἶσι καὶ αὐτοὶ</l>
<l n="507">ἰσότυποι στεροπῇσι συνωδὶνοντο κεραυνοί.</l>
<l n="508">Ζεὺς δὲ πατὴρ πολέμιζε· κατʼ ἀντιβίοιο δὲ πέμπων</l>
<l n="509">ἠθάδα πυρσὸν ἴαλλεν, ἀκοντιστῆρα λεόντων,</l>
<l n="510">βάλλων ποικιλόφωνον ἀμετρήτων στίχα λαιμῶν </l>
<l n="511">οὐρανίῳ πρηστῆρι· Διοβλήτου δὲ βελέμνου</l>
<l n="512">ἓν σέλας ἔφλεγε χεῖρας ἀπείρονας, ἓν σέλας ὤμους</l>
<l n="513">νηρίθμους ἀμάθυνε καὶ αἰόλα φῦλα δρακόντων,</l>
<l n="514">καὶ κεφαλὰς ἐδάιξαν ἀτέρμονας αἰθέρος αἰχμαί,</l>
<l n="515">καὶ πλοκάμους Τυφῶνος ἕλιξ ἀμάθυνε κομήτης </l>
<l n="516">ἀντιπόρῳ σπινθῆρι δασύτριχα πυρσὸν ἰάλλων,</l>
<l n="517">καὶ κεφαλαὶ σελάγιζον, ἀναπτομένων δὲ κομάων</l>
<l n="518">βόστρυχα συρίζοντα κατεσφρηγίσσατο σιγὴ</l>
<l n="519">οὐρανίῳ σπινθῆρι, μαραινομένων δὲ δρακόντων</l>
<l n="520">ἰοβόλοι ῥαθάμιγγες ἐτερσαίνοντο γενείων· </l>
<l n="521">μαρναμένου δὲ Γίγαντος ἐτεφρώθησαν ὀπωπαὶ</l>
<l n="522">καπνῷ λιγνυόεντι, νιφοβλήτων δὲ προσώπων</l>
<l n="523">χιονέαις λιβάδεσσιν ἐλευκαίνοντο παρειαί.</l>
<l n="524">καὶ πισύρων ἀνέμων τετράζυγον εἶχεν ἀνάγκην·</l>
<l n="525">εἰ γὰρ ἐς ἀντολίην σφαλερὰς ἐλέλιζεν ὀπωπάς, </l>
<l n="526">ὑσμίνην φλογόεσσαν ἐδέχνυτο γείτονος Εὔρου·</l>
<l n="527">εἰ κλίσιν ἐσκοπίαζε δυσήνεμον Ἀρκάδος Ἄρκτου,</l>
<l n="528">χειμερίου πρηστῆρος ἀθαλπέι βάλλετο πάχνῃ·</l>
<l n="529">φεύγων ψυχρὸν ἄλημα νιφοβλήτοιο Βορῆος</l>
<pb id="v.1.p.84"/>
<l n="530">καὶ διερῷ δεδόνητο καὶ αἰθαλόεντι βελέμνῳ· </l>
<l n="531">καὶ δύσιν εἰσορόων βλοσυρῆς ἀντώπιον Ἠοῦς</l>
<l n="532">ἑσπερίην ἔφριξε θυελλήεσσαν Ἐνυώ,</l>
<l n="533">εἰαρινῆς ἀίων Ζεφυρηίδος ἦχον ἱμάσθλης·</l>
<l n="534">καὶ Νότος ἀμφὶ τένοντα μεσημβρινὸν Αἰγοκερῆος</l>
<l n="535">ἄντυγας ἠερίας ἐπεμάστιε, θερμὸς ἀήτης, </l>
<l n="536">φλογμὸν ἄγων Τυφῶνι πυραυγέι καύματος ἀτμῷ.</l>
<l n="537">εἰ πάλιν ὄμβρον ἔχευε κατάρρυτον ὑέτιος Ζεύς,</l>
<l n="538">λυσιπόνοις λιβάδεσσιν ὅλον χρόα λοῦσε Τυφωεὺς</l>
<l n="539">θερμὰ καταψύχων κεκαφηότα γυῖα κεραυνῷ.</l>
<l n="540">καὶ κραναοῖς βελέεσσι χαλαζαίου νιφετοῖο </l>
<l n="541">παιδὸς ἱμασσομένου τραφερὴ μαστίζετο μήτηρ·</l>
<l n="542">δερκομένη δὲ Γίγαντος ἐπὶ χροῒ μάρτυρα Μοίρης</l>
<l n="543">λάινα πηκτὰ βέλεμνα καὶ ὑδατόεσσαν ἀκωκὴν</l>
<l n="544">ἠέλιον Τιτῆνα κατηφέι λίσσετο φωνῇ,</l>
<l n="545">ἓν φάος αἰτίζουσα θερείτατον, ὄφρά κε πυρσῷ </l>
<l n="546">θερμοτέρῳ λύσειε Διὸς πετρούμενον ὕδωρ</l>
<l n="547">νιφομένῳ Τυφῶνι χέων ἐμφύλιον αἴγλην·</l>
<l n="548">καί οἱ ἱμασσομένῳ συνετήκετο· καιομένων δὲ</l>
<l n="549">ἠλιβάτων ὁρόωσα πυριστεφὲς ἔθνος ἀγοστῶν</l>
<l n="550">χειμερίην ἱκέτευε μολεῖν δυσπέμφελον αὔρην </l>
<l n="551">εἰς μίαν ἠριγένειαν, ἵνα ψυχροῖσιν ἀήταις</l>
<l n="552">διψαλέην Τυφῶνος ἀποσβέσσειεν ἀνάγκην.</l>
<l n="553">Ἰσοτύπου δὲ τάλαντα μάχης ἔκλινε Κρονίων.</l>
<l n="554">χειρὶ δὲ δενδρήεσσαν ἀπορρίψασα καλύπτρην</l>
<l n="555">μήτηρ ἄχνυτο Γαῖα, Τυφαονίων κεφαλάων </l>
<l n="556">καπνὸν ὀπιπεύουσα· μαραινομένων δὲ προσώπων</l>
<l n="557">γηγενέος λύτο γοῦνα· προθεσπίζουσα δὲ νίκην</l>
<l n="558">βρονταίοις πατάγοισι Διὸς μυκήσατο σάλπιγξ·</l>
<pb id="v.1.p.86"/>
<l n="559">ἤριπε δʼ οὐρανίῳ μεθύων φλογόεντι βελέμνῳ,</l>
<l n="560">ὠτειλήν ἀσίδηρον ἔχων πολέμοιο, Τυφωεὺς </l>
<l n="561">ὑψιτενής, καὶ νῶτα βαλὼν ἐπὶ μητέρι Γαίῃ</l>
<l n="562">κεῖτο, περιστορέσας ὀφιώδεα γυῖα κονίῃ,</l>
<l n="563">πυρσὸν ἀναβλύζων. Κρονίδης δʼ ἐρέθιζε γελάσσας,</l>
<l n="564">τοῖον ἔπος προχέων φιλοπαίγμονος ἀνθερεῶνος·</l>
<l n="565">‘Καλὸν ἀοσσητῆρα γέρων Κρόνος εὗρε, Τυφωεῦ· </l>
<l n="566">χθὼν μόγις υἷα λόχευσε, μέγαν γόνον Ἰαπετοῖο·</l>
<l n="567">ἡδὺς ὁ Τιτήνων τιμήορος· ὡς ὁρόω δέ,</l>
<l n="568">ἀδρανέες γεγάασι τάχα Κρονίδαο κεραυνοί.</l>
<l n="569">δηθύνεις τέο μέχρις ἀνέμβατον αἰθέρα ναίειν,</l>
<l n="570">ψευδόμενε σκηπτοῦχε; μένει δέ σε θῶκος Ὀλύμπου· </l>
<l n="571">σκῆπτρα Διὸς καὶ πέπλα θεημάχε δέξο Τυφωεῦ</l>
<l n="572">Ἀστραῖον δὲ κόμισσον ἐς οὐρανόν· ἢν δʼ ἐθελήσῃς,</l>
<l n="573">αἰθέρι νοστήσειε καὶ Εὐρυνόμη καὶ Ὀφίων</l>
<l n="574">καὶ Κρόνος ἀμφοτέροισιν ὁμόστολος· ἐρχομένῳ δὲ</l>
<l n="575">σὺν σοὶ ποικιλόνωτον ἐς ὑψιπόρων ἴτυν ἄστρων </l>
<l n="576">δεσμὰ φυγὼν δολόμητις ὁμαρτήσειε Προμηθεύς,</l>
<l n="577">ἥπατος ἡβώοντος ἀφειδέα δαιτυμονῆα</l>
<l n="578">οὐρανίης θρασὺν ὄρνιν ἔχων πομπῆα κελεύθου.</l>
<l n="579">τί πλέον ἤθελες ἄλλο μετὰ κλόνον ἠὲ νοῆσαι</l>
<l n="580">Ζῆνα καὶ ἐννοσίγαιον ὀπάονα σεῖο θοώκων; </l>
<l n="581">Ζῆνα μὲν ἀδρανέοντα καὶ οὐ σκηπτοῦχον Ὀλύμπου,</l>
<l n="582">βροντῆς καὶ νεφέων γυμνούμενον, ἀστεροπῆς δὲ</l>
<l n="583">ἀντὶ πυρὸς ζαθέοιο καὶ ἠθάδος ἀντὶ κεραυνοῦ</l>
<l n="584">δαλὸν ἀερτάζοντα Τυφαονίῳ παρὰ παστῷ,</l>
<l n="585">ληιδίης ἀλόχοιο τεῆς θαλαμηπόλον Ἥρης </l>
<l n="586">ὀφθαλμῷ κοτέοντι τεῶν ζηλήμονα λέκτρων·</l>
<pb id="v.1.p.88"/>
<l n="587">σύζυγα δʼ ἐννοσίγαιον ἀποζευχθέντα θαλάσσης</l>
<l n="588">ὑμετέρῃ μετὰ πόντον ὑποδρήσσοντα τραπέζῃ,</l>
<l n="589">διψάδι χειρὶ φέροντα τεὸν δέπας ἀντὶ τριαίνης.</l>
<l n="590">Ἄρεα λάτριν ἔχεις, θεράπων τεός ἐστιν Ἀπόλλων· </l>
<l n="591">πέμπε δὲ Τιτήνεσσι διάκτορον υἱέα Μαίης</l>
<l n="592">σὸν κράτος ἀγγέλλοντα καὶ οὐρανίην σέθεν αἴγλην·</l>
<l n="593">ἐργατίνην δʼ Ἥφαιστον ἐθήμονι κάλλιπε Λήμνῳ,</l>
<l n="594">ὄφρά κεν ἀσκήσειε νεοζεύκτῳ σέο νύμφῃ</l>
<l n="595">ποικίλον αὐχένος ὁρμὸν ἐύχροον ἤνοπι κόσμῳ, </l>
<l n="596">ἠὲ πεδοστιβέων ἀμαρύγματα φαιδρὰ πεδίλων,</l>
<l n="597">οἷσι τεὴ παράκοιτις ἀγάλλεται, ἠὲ τελέσσῃ</l>
<l n="598">χρυσοφαῆ θρόνον ἄλλον Ὀλύμπιον, ὄφρα γελάσσῃ</l>
<l n="599">κρείσσονα θῶκον ἔχουσα τεὴ χρυσόθρονος Ἥρη·</l>
<l n="600">καὶ χθονίους Κύκλωπας ἔχων ναετῆρας Ὀλύμπου </l>
<l n="601">τεῦξον ἀρειοτέροιο νέον σπινθῆρα κεραυνοῦ.</l>
<l n="602">ἀλλὰ δόλῳ θέλξαντα τεὸν νόον ἐλπίδι νίκης</l>
<l n="603">χρυσῷ δῆσον Ἔρωτα μετὰ χρυσῆς Ἀφροδίτης·</l>
<l n="604">χαλκῷ σφίγξον Ἄρηα κυβερνητῆρα σιδήρου.</l>
<l n="605">ἀστεροπαὶ φεύγουσι καὶ οὐ μίμνουσιν Ἐνυώ· </l>
<l n="606">πῶς στεροπῆς ὀλίγης οὐκ ἔκφυγες ἀπτόλεμον πῦρ;</l>
<l n="607">ἢ πόθεν οὔασι σοῖσιν ἀμετρήτοισιν ἀκούων</l>
<l n="608">βρονταίην ἐλάχειαν ἐδείδιες ὄμβριον ἠχώ;</l>
<l n="609">τίς σε τόσον ποίησεν ἀνάλκιδα; πῇ σέθεν αἰχμαί;</l>
<l n="610">πῇ κεφαλαὶ σκυλάκων; πῇ χάσματα κεῖνα λεόντων </l>
<l n="611">καὶ χθόνιον μύκημα βαρυφθόγγων σέο λαιμῶν;</l>
<l n="612">πῇ δε δρακοντείης δολιχόσκιος ἰὸς ἐθείρης;</l>
<l n="613">οὐκέτι συρίζεις ὀφιώδεϊ κυκλάδι χαίτῃ;</l>
<l n="614">πῇ βοέων στομάτων μυκήματα; πῇ σέο χειρῶν</l>
<pb id="v.1.p.90"/>
<l n="615">ἠλιβάτου πρηῶνος ἀκοντιστῆρες ἀγοστοί; </l>
<l n="616">οὐκέτι μαστίζεις ἑλικώδεας ἄντυγας ἄστρων;</l>
<l n="617">οὐκέτι λευκαίνουσι συῶν προβλῆτες ἀκωκαὶ</l>
<l n="618">ἀφροκόμῳ ῥαθάμιγγι διάβροχον ἀνθερεῶνα;</l>
<l n="619">πῇ μοι φρικτὰ γένεια σεσηρότα λυσσάδος ἄρκτου;</l>
<l n="620">εἶξον ἐπουρανίοισι, πεδοτρεφές· ὑμετέρων γὰρ </l>
<l n="621">χειρὶ μιῇ νίκησα διηκοσίων στίχα χειρῶν.</l>
<l n="622">ἀλλὰ βαθυκρήμνοισι περισφίγγουσα κολώναις</l>
<l n="623">Σικελίη τρικάρηνος ὅλον Τυφῶνα δεχέσθω</l>
<l n="624">οἰκτρὰ κονιομένοις ἑκατὸν κομόωντα καρήνοις.</l>
<l n="625">ἔμπης, εἰ νόον ἔσχες ὑπέρβιον, εἰ δὲ καὶ αὐτῷ </l>
<l n="626">ἐλπίσιν ἀπρήκτοισιν ἐπεσκίρτησας Ὀλύμπῳ,</l>
<l n="627">τεύξω σοι, πανάποτμε, κενήριον, ὑστάτιον δὲ</l>
<l n="628">σὸν κενεὸν παρὰ τύμβον, ἀτάσθαλε, τοῦτο χαράξω·</l>
<l n="629">‘Γηγενέος τόδε σῆμα Τυφωέος, ὅν ποτε πέτροις</l>
<l n="630">αἰθέρα μαστίζοντα κατέφλεγεν αἰθέριον πῦρ.’’</l>
<l n="631">ἔννεπε κερτομέων νέκυν ἔμπνοον, υἱὸν Ἀρούρης.</l>
<l n="632">καὶ Διὶ παμμεδέοντι χέων ἐπινίκιον ἠχὼ</l>
<l n="633">λαϊνέῃ σάλπιγγι Κίλιξ μυκήσατο Ταῦρος,</l>
<l n="634">ὑδρηλοῖς δὲ πόδεσσιν ἕλιξ ὠρχήσατο Κύδνος</l>
<l n="635">Ζηνὸς ἀνευάζων διερῷ βρυχήματι νίκην, </l>
<l n="636">μεσσοφανὴς προχέων ναέτην ῥόον ἥλικι Ταρσῷ.</l>
<l n="637">γαῖα δὲ πετρήεντα διαρρήξασα χιτῶνα</l>
<l n="638">ἄχνυτο κεκλιμένη, καὶ πενθάδος ἀντὶ μαχαίρης</l>
<l n="639">κοπτομένην ἀνέμοις ἀπεκείρατο δενδράδα χαίτην,</l>
<l n="640">βόστρυχον ὑλήεντος ἀποτμήξασα καρήνου </l>
<l n="641">φυλλοχόῳ ἅτε μηνί, χαραδραίας δὲ παρειὰς</l>
<l n="642">δρύψατο, καὶ κελαδεινὰ διʼ εὐύδρων κενεώνων</l>
<l n="643">ἔρρεε μυρομένης ποταμήια δάκρυα Γαίης.</l>
<l n="644">ἐκ δὲ Τυφαονίων μελέων στροφάλιγγες ἀέλλης</l>
<pb id="v.1.p.92"/>
<l n="645">κύματα μαστίζουσιν, ἐπεσσύμεναι δὲ καλύψαι </l>
<l n="646">ὁλκάδας ἀκλύστοιο καθιππεύουσι γαλήνης,</l>
<l n="647">οὐ μούνοις ῥοθίοισιν ἐπήλυδες· ἀλλʼ ἐνὶ γαίῃ</l>
<l n="648">πολλάκις αἰθύσσουσα θυελλήεσσα κονίη</l>
<l n="649">ὄρθιον ἡβώοντα κατέκλυσε καρπὸν ἀλωῆς.</l>
<l n="650">καὶ ταμίη κόσμοιο, παλιγγενέος Φύσις ὕλης, </l>
<l n="651">ῥηγνυμένης κενεῶνα κεχηνότα πῆξεν ἀρούρης,</l>
<l n="652">νησαίους δὲ τένοντας ἀποτμηγέντας ἐναύλων</l>
<l n="653">ἁρμονίης ἀλύτοιο πάλιν σφρηγίσσατο δεσμῷ.</l>
<l n="654">οὐκέτι δὲ κλόνος ἦεν ἐν ἄστρασιν· ἠέλιος γὰρ</l>
<l n="655">χαιτήεντα Λέοντα παρὰ σταχυώδεϊ Κούρῃ </l>
<l n="656">Ζῳδιακῆς ἔστησε παραΐξαντα κελεύθου·</l>
<l n="657">οὐρανίου δὲ Λέοντος ἐπισκαίροντα προσώπῳ</l>
<l n="658">καρκίνον ἀντικέλευθον ἀθαλπέος Αἰγοκερῆος</l>
<l n="659">ἂψ ἀνασειράζουσα διεστήριξε Σελήνη.</l>
<l n="660">οὐ μὲν ἀοιδοπόλοιο λελασμένος ἔπλετο Κάδμου </l>
<l n="661">Ζεὺς Κρονίδης, καλέσας δὲ τόσην ἐφθέγξατο φωνὴν</l>
<l n="662">ἠερίης σκιοειδὲς ἀποσκεδάσας νέφος ὄρφνης·</l>
<l n="663">‘Κάδμε, τεῇ σύριγγι πύλας ἔστεψας Ὀλύμπου·</l>
<l n="664">σὸν γάμον οὐρανίῃ καὶ ἐγὼ Φόρμιγγι γεραίρω·</l>
<l n="665">γαμβρὸν ἐγὼ τελέσω σε καὶ Ἄρεϊ καὶ Κυθερείῃ, </l>
<l n="666">καὶ χθονίου δείπνοιο θεοὺς ἔχε δαιτυμονῆας.</l>
<l n="667">ἵξομαι εἰς σέο δῶμα· τί φίλτερον ἄλλο νοήσεις</l>
<l n="668">ἢ μακάρων βασιλῆα τεῆς ψαύοντα τραπέζης;</l>
<l n="669">εἰ δὲ τύχης ἐθέλεις ἑτερότροπα κύματα φεύγειν</l>
<l n="670">πορθμεύων βιότοιο γαληναίοιο πορείην, </l>
<l n="671">Ἄρεα μὲν Διρκαῖον ἀεὶ πεφύλαξο χαλέψαι,</l>
<pb id="v.1.p.94"/>
<l n="672">Ἄρεα νόσφι λόχου κεχολωμένον· ἐννύχιος δὲ</l>
<l n="673">οὐρανίοιο Δράκοντος ἐναντίον ὄμμα τιτήνας</l>
<l n="674">ῥέξον ὑπὲρ βωμοῖο λαβὼν εὔοδμον ὀφίτην,</l>
<l n="675">κικλήσκων Ὀφιοῦχον Ὀλύμπιον, ἐν πυρὶ καίων </l>
<l n="676">Ἰλλυρικῆς ἐλάφοιο πολυγλώχινα κεραίην,</l>
<l n="677">ὄφρα φύγῃς, ὅσα πικρὰ τεῷ πεπρωμένα πότμῳ</l>
<l n="678">Μοιριδίης ἔκλωσεν ἕλιξ ἄτρακτος ἀνάγκης,</l>
<l n="679">εἰ λίνα Μοιράων ἐπιπείθεται. ἀλλὰ τοκῆος</l>
<l n="680">μνῆστιν ἔα κοτέοντος Ἀγήνορος, ἀσταθέων δὲ </l>
<l n="681">ἀμφὶ κασιγνήτων μὴ δείδιθι· κεκριμένοι γὰρ</l>
<l n="682">πάντες ἔτι ζώουσιν, ἐπεὶ Νοτίην χθόνα Κηφεὺς</l>
<l n="683">νάσσατο Κηφήνων ἐπιήρανος Αἰθιοπήων,</l>
<l n="684">καὶ Θάσος εἰς Θάσον ἦλθεν, ἀερσιλόφοιο δὲ Ταύρου</l>
<l n="685">δύσνιφον ἀμφὶ τένοντα Κίλιξ Κιλίκεσσιν ἀνάσσει, </l>
<l n="686">Θρηικίην δʼ ἐπὶ πέζαν ἀπόσσυτος ἵκετο Φινεύς·</l>
<l n="687">τὸν μέν ἐγὼ κομόωντα βαθυπλούτοισι μετάλλοις</l>
<l n="688">γαμβρὸν ἐς Ὠρείθνιαν ἄγω καὶ Θρῇκα Βορῆα,</l>
<l n="689">νυμφίον ὀμφήεντα φιλοστεφάνου Κλεοπάτρης.</l>
<l n="690">καὶ σὺ κασιγνήτων ἰσοελκέι νήματι Μοίρης </l>
<l n="691">Καδμείων βασίλευε καὶ οὔνομα λεῖπε πολίταις·</l>
<l n="692">πλαγκτοσύνης δʼ ἀπόειπε παλίμπορα κύκλα κελεύθου,</l>
<l n="693">καὶ βοὸς ἄστατον ἴχνος ἀναίνεο· Κυπριδίῳ γὰρ</l>
<pb id="v.1.p.96"/>
<l n="694">σύγγονον ὑμετέρην ζυγίῳ νυμφεύσατο θεσμῷ</l>
<l n="695">Ἀστερίων Δικταῖος ἄναξ Κορυβαντίδος Ἴδης. </l>
<l n="696">καὶ τὰ μὲν αὐτὸς ἐγὼ μαντεύσομαι, ἄλλα δὲ Φοίβῳ</l>
<l n="697">καλλείψω· σὺ δέ, Κάδμε, μεσόμφαλον ἄξονα βαίνων</l>
<l n="698">Δελφίδος αὐδήεντα μετέρχεο τέμπεα Πυθοῦς.’</l>
<l n="699">ὣς εἰπὼν ἀπέπεμπεν Ἀγηνορίδην μετανάστην</l>
<l n="700">Ζεὺς Κρονίδης· καὶ κραιπνὸς ἐς αἰθερίων ἴτυν ἄστρων </l>
<l n="701">χρύσεον ἔτραπε δίφρον, ἐπεμβεβαυῖα δὲ Νίκη</l>
<l n="702">ἤλασεν οὐρανίῃ πατρώιον ἵππον ἱμάσθλῃ.</l>
<l n="703">καὶ θεὸς εἰς πόλον ἦλθε τὸ δεύτερον· ἐρχομένῳ δὲ</l>
<l n="704">οὐρανίας πετάσαντο πύλας ὑψαύχενες Ὧραι,</l>
<l n="705">αἰθέρα δʼ ἐστέψαντο· παλιννόστῳ δʼ ἐνὶ μορφῇ </l>
<l n="706">σὺν Διὶ νικήσαντι θεοὶ νόστησαν Ὀλύμπῳ,</l>
<l n="707">καὶ πτερόεν μίμημα μετηλλάξαντο προσώπου.</l>
<l n="708">ἁβροχίτων δʼ ἀσίδηρος ἐς οὐρανὸν ἦλθεν Ἀθήνη</l>
<l n="709">Ἄρεα Κῶμον ἔχουσα, Μέλος δέ οἱ ἔπλετο Νίκη·</l>
<l n="710">καὶ Θέμις ὅπλα Γίγαντος ὀλωλότος ἄφρονι Γαίῃ </l>
<l n="711">εἰς φόβον ἐσσομένων ἐπεδείκνυε, μητρὶ Γιγάντων,</l>
<l n="712">ὑψιπαγῆ κρεμάσασα παρὰ προθύροισιν Ὀλύμπου.</l>
<pb id="v.1.p.100"/>
</div1>
<div1 type="book" n="3">
<argument>
<l n="1">ἐν τριτάτῳ μάστευε πολύπλανον ὁλκάδα Κάδμου Ἠλέκτρης τε μέλαθρα φιλοξενίην τε τραπέζης.</l>
</argument>
<l n="1">λῦτο δʼ ἀγών, ὅτε χεῖμα παρήλυθεν· ἄκρα δὲ φαίνων</l>
<l n="2">ἀννεφέλῳ τελαμῶνι φαεσφόρα νῶτα μαχαίρης</l>
<l n="3">Ὠρίων ἀνέτελλε, καὶ οὐκέτι κυκλάδι λίμνῃ</l>
<l n="4">λούετο παχνήεντα δεδυκότος ἴχνια Ταύρου·</l>
<l n="5">οὐκέτι δʼ ὀμβροτόκοιο παρὰ κλίμα διψάδος Ἄρκτου </l>
<l n="6">ἴχνεσιν ἀβρέκτοισιν ὁδεύετο μάρμαρον ὕδωρ·</l>
<l n="7">οὐκέτι Μασσαγέτης μετανάστιον οἶκον ἱμάσσων,</l>
<l n="8">δουρατέῳ τροχόεντι διαστείβων ῥόον ὁλκῷ,</l>
<l n="9">ὑδρηλὰς ἐχάρασσε πεπηγότος αὔλακας Ἴστρου·</l>
<l n="10">ἤδη γὰρ Ζεφύροιο προάγγελος ἔγκυος Ὥρη </l>
<l n="11">σχιζομένων καλύκων δροσεροὺς ἐμέθυσσεν ἀήτας,</l>
<l n="12">καὶ λιγυρὴ μερόπεσσι συνέστιος εἴαρι κῆρυξ</l>
<l n="13">ὄρθριον ὕπνον ἄμερσε λάλος τρύζουσα χελιδὼν</l>
<l n="14">ἀρτιφανής, καὶ γυμνὸν ἀπʼ εὐόδμοιο καλύπτρης</l>
<l n="15">εἰαριναῖς ἐγέλασσε λελουμένον ἄνθος ἐέρσαις </l>
<l n="16">ζωογόνοις. Κιλίκων δὲ παρὰ κροκόεντας ἐναύλους</l>
<l n="17">ὑψιλόφου Ταύροιο λιπὼν πρηῶνα κεράστην</l>
<l n="18">πρώιος ἤιε Κάδμος, ὅτε ζόφον ἔσχισεν Ἠώς.</l>
<pb id="v.1.p.102"/>
<l n="19">καὶ πλόος ὥριος ἦεν· ἐπειγομένοιο δὲ Κάδμου</l>
<l n="20">ἐκ χθονὸς ὠχλίζοντο χαλινωτήρια νηῶν· </l>
<l n="21">ἱστὸς δʼ ὑψικάρηνος ὑπέρτερον ἠέρα τύπτων</l>
<l n="22">ὄρθιος ἐστήρικτο καὶ ἠρέμα πόντον ἱμάσσων</l>
<l n="23">ἄσθμασιν ἠῴοις ἐπεβόμβεε κοῦφος ἀήτης,</l>
<l n="24">πομπὸν ἔχων κελάδημα, καὶ ἀλλοπρόσαλλα θυέλλαις</l>
<l n="25">οἴδματα κυρτώσας διερῆς ἀνέκοψε χορείης </l>
<l n="26">σιγαλέης δελφῖνα κυβιστητῆρα γαλήνης.</l>
<l n="27">συμπλεκέες δὲ κάλωες ἐσύρισαν ὀξέι ῥοίζῳ,</l>
<l n="28">σπερχομένῳ δʼ ἀνέμῳ πρότονοι μύκον, ἰθυπόρου δὲ</l>
<l n="29">λαῖφος ἐκολπώθη βεβιημένον ἔγκυον αὔρης·</l>
<l n="30">σχίζετο δʼ ἄστατον οἶδμα παλιμπετές, ἄφρεε δʼ ὕδωρ </l>
<l n="31">οἰδαλέον, καὶ νηὸς ἐπειγομένης διὰ πόντου</l>
<l n="32">κύματι βομβήεντι περὶ τρόπιν ἤπυεν ἠχώ·</l>
<l n="33">πηδαλίου δὲ κόρυμβα διχαζομένης ἁλὸς ὁλκῷ</l>
<l n="34">κυρτὰ φαληριόωντα κατέγραφε νῶτα θαλάσσης.</l>
<l n="35">καὶ δεκάτης μετὰ νύσσαν ἀχείμονα κυκλάδος Ἠοῦς </l>
<l n="36">Κάδμος ἀκυμάντοισι Διὸς πεφορημένος αὔραις,</l>
<l n="37">Τρώιον ὑγρονόμοιο διασχίζων πόρον Ἕλλης,</l>
<l n="38">ἅρπαγος ἐξ ἀνέμοιο μεμυκότι σύρετο πορθμῷ</l>
<l n="39">εἰς Σάμον ἀντικέλευθον ἐγερσιμόθοιο Καμάνδρου,</l>
<l n="40">γείτονα Σιθονίης, ὅθι παρθένος εἰσέτι Κάδμῳ </l>
<l n="41">Ἁρμονίη πεφύλακτο· καὶ ὁλκάδα θέσπιδι Ῥείῃ</l>
<l n="42">Θρηικίην πόμπευον ἐς ᾐόνα μάντιες αὖραι.</l>
<l n="43">καὶ Σαμίης ὁρόωντες ἀκοιμήτου φλόγα πεύκης</l>
<l n="44">ἀγχίγυοι στείλαντο γεγηθότες ἱστία ναῦται·</l>
<l n="45">νῆα δὲ πορθμεύσαντες ἀκυμάντου σχεδὸν ὅρμου </l>
<l n="46">νήνεμον ἀκροτάτοισιν ὕδωρ ἐχάρασσον ἐρετμοῖς,</l>
<pb id="v.1.p.104"/>
<l n="47">καὶ λιμένος προσέκελσαν ὑπὸ σκέπας· ἀκλινέων δὲ</l>
<l n="48">τρητὸς ὄνυξ πετραῖος ἐδέξατο πείσματα νηῶν,</l>
<l n="49">καὶ διερῆς ψαμάθοιο βαθυνομένου διὰ κόλπου</l>
<l n="50">ὁλκάδος ἀγκυλόδοντες ἐπεσφήκωντο χαλινοὶ </l>
<l n="51">δυομένου Φαέθοντος· ἐπʼ αἰγιαλοῖο δὲ ναῦται</l>
<l n="52">ἀστορέας ψαμάθοισιν ἐπεστορέσαντο χαμεύνας</l>
<l n="53">ἑσπερίην μετὰ δαῖτα· βαρυνομένοισι δὲ φωτῶν</l>
<l n="54">ὄμμασιν ἄψοφον ἴχνος ἐπήγαγεν Ὕπνος ἀλήτης.</l>
<l n="55">ἀλλʼ ὅτε πορφυρέοιο παρὰ πτερὸν αἴθοπος Εὔρου </l>
<l n="56">ἄκρα χαρασσομένην ὑπὸ ῥωγάδα Τευκρίδος Ἴδης</l>
<l n="57">ὄρθρον ἀποπτύουσα φάνη λιμενοσκόπος Ἠώς,</l>
<l n="58">ἀντιπόρου μέλαν οἶδμα καταυγάζουσα θαλάσσης,</l>
<l n="59">Ἁρμονίην τότε Κύπρις ἵνα ζεύξειεν ἀκοίτῃ,</l>
<l n="60">ἄπλοα σιγαλέης ἐτανύσσετο νῶτα γαλήνης. </l>
<l n="61">ἤδη δʼ ἔκλαγεν ὄρνις ἑώιος ἠέρα τέμνων,</l>
<l n="62">καὶ στίχες εὐπήληκες ἐρημονόμων Κορυβάντων</l>
<l n="63">Κνώσσιον ἐκρούσαντο σακεσπάλον ἅλμα χορείης</l>
<l n="64">ἴχνεσι μετρητοῖσιν· ἐρισμαράγου δὲ βοείης</l>
<l n="65">τυπτομένης ἑλικηδὸν ἁμιλλητῆρι σιδήρῳ </l>
<l n="66">δίκτυπος αὐλὸς ἔμελπε, καὶ ὀρχηστῆρας ἐπείγων</l>
<l n="67">σύνθροον ἐσμαράγησε μέλος βητάρμονι παλμῷ.</l>
<l n="68">καὶ δρύες ἐψιθύριζον, ἐμυκήσαντο δὲ πέτραι,</l>
<l n="69">καὶ νοερῷ σείοντο τινάγματι θυιάδες ὗλαι,</l>
<l n="70">καὶ Δρυάδες κελάδησαν· ἐπεσσεύοντο δὲ πυκναὶ </l>
<l n="71">εἰς χορὸν ἀντιπόρῳ σκιρτήματι κυκλάδες ἄρκτοι,</l>
<l n="72">βρυχηθμῷ δὲ λέοντες ὁμοζήλων ἀπὸ λαιμῶν</l>
<l n="73">μυστιπόλων ἀλαλαγμὸν ἐμιμήσαντο Καβείρων</l>
<l n="74">ἔμφρονα λύσσαν ἔχοντα· φιλοσκύλακος δὲ θεαίνης</l>
<pb id="v.1.p.106"/>
<l n="75">μελπομένης Ἑκάτης θιασώδεες ἔβρεμον αὐλοὶ </l>
<l n="76">ἄζυγες, οὓς Κρονίη κεραοξόος εὕρατο τέχνη.</l>
<l n="77">καὶ πατάγῳ κελάδοντι φιλοσμαράγων Κορυβάντων</l>
<l n="78">πρώιος ἔγρετο Κάδμος, ὁμοπλεκέες δὲ καὶ αὐτοὶ</l>
<l n="79">ὀρθρινῆς ἀίοντες ἀσιγήτοιο βοείης</l>
<l n="80">Σιδόνιοι πλωτῆρες ἐυκροκάλων ἀπὸ λέκτρων </l>
<l n="81">ἀκταίης μεθέηκαν ἁλίκτυπα νῶτα χαμεύνης.</l>
<l n="82">καὶ πόλιν ἰχνεύων ἐπλάζετο Κάδμος ὁδίτης</l>
<l n="83">νῆα λιπὼν ἑτάροισιν ἀπόσσυτος· ἐρχομένῳ δὲ</l>
<l n="84">εἰς δόμον Ἁρμονίης θαλαμηπόλος ἤντετο Πειθὼ</l>
<l n="85">θνητῆς εἶδος ἔχουσα, καὶ ἀχθοφόρου διὰ κόλπου, </l>
<l n="86">οἷα γυνὴ ταλαεργός, ἀφυσσαμένη πόμα πηγῆς</l>
<l n="87">ἀργυρέην εὔκυκλον ἐκούφισε κάλπιν ἀγοστῷ,</l>
<l n="88">ἄγγελος ἐσσομένων, ὅτι νυμφίον ἠθάδι θεσμῷ</l>
<l n="89">ζωογόνοις πρὸ γάμοιο καθικμαίνουσι λοετροῖς.</l>
<l n="90">καὶ σχεδὸν ἄστεος ἦεν, ὅθι γλαφυροῖς ἐνὶ βόθροις </l>
<l n="91">συμπλεκέων ῥυπόωσαν ἐπασσυτέρων στίχα πέπλων</l>
<l n="92">ποσσὶ πολυσκάρθμοισιν ἐπιστείβουσι γυναῖκες,</l>
<l n="93">ποσσὶν ὁμοζήλοισι. καὶ ἀκροτάτων ἀπὸ ταρσῶν</l>
<l n="94">κυανέῃ νεφέλῃ κεκαλυμμένον ἄχρι καρήνου</l>
<l n="95">Κάδμον ἀσημάντοιο διʼ ἄστεος ἤγαγε Πειθὼ </l>
<l n="96">ξεινοδόκου βασιλῆος ἐρευνητῆρα μελάθρου,</l>
<l n="97">πομπὸς ὁδοῦ Παφίης ὑπὸ νεύμασιν· ἔνθά τις ὄρνις,</l>
<l n="98">ἑζομένη γλαυκωπὸν ὑπὸ σκέπας ἁβρὸν ἐλαίης,</l>
<l n="99">ὀμφαίη στόμα λάβρον ἀναπτύξασα κορώνη</l>
<l n="100">ἠιθέῳ νεμέσιζεν, ἐς Ἁρμονίην ὅτι νύμφην </l>
<l n="101">ἤιε φειδομένῳ γαμίῳ ποδὶ νωθρὸς ὁδίτης,</l>
<l n="102">καὶ πτερὰ σεισαμένη φιλοκέρτομον ἴαχε φωνήν·</l>
<l n="103">‘Νήπιος ἔπλετο Κάδμος, ἢ ἔπλετο νῆις Ἐρώτων·</l>
<pb id="v.1.p.108"/>
<l n="104">νυμφίον οὐ βραδὺν οἶδεν Ἔρως ταχύς· ἵλαθι, Πειθώ,</l>
<l n="105">δηθύνει σέο Κάδμος ἐπειγομένης Ἀφροδίτης. </l>
<l n="106">θερμὸς Ἔρως καλέει σε· τί, νυμφίε, νωθρὸς ὁδεύεις;</l>
<l n="107">ἡδύς, ὃς ἱμερόεντος Ἀδώνιδος ἔπλεο γείτων,</l>
<l n="108">ἡδὺς ὁ Βυβλιάδεσσιν ὁμώλακα πατρίδα ναίων.</l>
<l n="109">ἤλιτον, οὐ ῥόον εἶδες Ἀδώνιδος, οὐ χθόνα Βύβλου</l>
<l n="110">ἔδρακες, ἧχι πέλει Χαρίτων δόμος, ἧχι χορεύει </l>
<l n="111">Ἀσσυρίη Κυθέρεια καὶ οὐ φυγόδεμνος Ἀθήνη.</l>
<l n="112">τερπομένην δὲ γάμοισι τιθηνήτειραν Ἐρώτων</l>
<l n="113">πειθὼ πομπὸν ἔχεις, οὐκ Ἄρτεμιν· ἴσχεο μόχθων,</l>
<l n="114">Ἁρμονίης ἀπόναιο καὶ Εὐρώπην λίπε ταύρῳ·</l>
<l n="115">σπεῦδε, καὶ Ἠλέκτρη σε δεδέξεται, ἧς ἀπὸ χειρῶν </l>
<l n="116">ναὶ δὴ καὶ γαμίων ἐμβάλλεο φόρτον Ἐρώτων</l>
<l n="117">ἐμπορίην φιλότητος ἐπιτρέψας Ἀφροδίτῃ,</l>
<l n="118">Κυπριδίην δὲ θύγατρα φυλασσομένην σέο παστῷ</l>
<l n="119">ἄλλην δέχνυσο Κύπριν· ἐπαινήσεις δὲ κορώνην,</l>
<l n="120">καὶ γαμίην καλέσεις με θεοπρόπον ὄρνιν Ἐρώτων. </l>
<l n="121">ἤλιτον· ἀλλά με Κύπρις ἐπέπνεεν· ἐκ Παφίης γὰρ</l>
<l n="122">θεσπίζω σέο λέκτρα, καὶ εἰ πέλον ὄρνις Ἀθήνης.’</l>
<l n="123">ὣς φαμένη σφρήγισσε λάλον στόμα μάρτυρι σιγῇ.</l>
<l n="124">ἀλλʼ ὅτε οἱ στείχοντι λεωφόρα κύκλα κελεύθου</l>
<l n="125">τηλεφανὴς βασιλῆος ἐφαίνετο πανδόκος αὐλὴ </l>
<l n="126">κίοσιν ὑψωθεῖσα, τανυσσαμένη τότε Κάδμῳ</l>
<l n="127">δάκτυλον ἀντιτύποιο νοήμονα μάρτυρα φωνῆς</l>
<pb id="v.1.p.110"/>
<l n="128">σιγαλέῳ κήρυκι δόμον σημήνατο Πειθὼ</l>
<l n="129">ποικίλον ἀστράπτοντα· καὶ αἰθέρα δύσατο δαίμων</l>
<l n="130">ἀλλοφανὴς πτερόεντι διαιθύσσουσα πεδίλῳ. </l>
<l n="131">καὶ δόμον ἐσκοπίαζεν ἀλήμονι Κάδμος ὀπωπῇ</l>
<l n="132">Ἡφαίστου σοφὸν ἔργον, ὃν Ἠλέκτρῃ ποτὲ νύμφῃ</l>
<l n="133">ἐργοπόνος Λήμνοιο Μυριναίῃ κάμε τέχνῃ,</l>
<l n="134">δαίδαλα πολλὰ φέροντα. νεοσταθέος δὲ μελάθρου</l>
<l n="135">χάλκεος οὐδὸς ἔην εὐήλατος· ἀμφίθυροι δὲ </l>
<l n="136">σταθμοὶ ἐμηκύνοντο πολυγλυφέων πυλεώνων,</l>
<l n="137">καὶ λόφος ὀμφαλόεντι διεσφαίρωτο καρήνῳ</l>
<l n="138">μεσσοφανὴς ὀρόφοιο· λιθοστρώτοιο δὲ τοίχου</l>
<l n="139">νῶτα κατεστήρικτο πεπηγότα λευκάδι γύψῳ</l>
<l n="140">εἰς μυχὸν ἐξ οὐδοῖο. πέλας δέ τις ὄρχατος αὐλῆς </l>
<l n="141">ἀμφιλαφὴς δροσόεντι φυτῶν ἐβαρύνετο καρπῷ</l>
<l n="142">τετράγυος πρὸ δόμοιο· καὶ ἄρσενα φύλλα πετάσσας</l>
<l n="143">θηλυτέρῳ φοίνικι πόθον πιστώσατο φοῖνιξ·</l>
<l n="144">ὄγχνη τʼ ἀγλαόκαρπος ὁμήλικι σύμφυτος ὄγχνῃ</l>
<l n="145">ὄρθριον ἐψιθύριζεν, ἑλισσομένη δὲ κορύμβοις </l>
<l n="146">γείτονα πιαλέης ἐπεμάστιε θάμνον ἐλαίης·</l>
<l n="147">εἰαρινοῖς ἀνέμοισιν ἀναινομένῃ παρὰ δάφνῃ</l>
<l n="148">σείετο μύρσινα φύλλα, καὶ εὐπετάλου κυπαρίσσου</l>
<l n="149">ὄρθριον ἐρρίπιζε κόμην εὔοδμος ἀήτης·</l>
<l n="150">συκῆς θʼ ἡδυτόκοιο καὶ ἰκμαλέης ἀπὸ ῥοιῆς </l>
<l n="151">καρπὸς ἐρευθιόων ἐπεθήλεεν οἴνοπι καρπῷ</l>
<l n="152">ἀγχιφύτῳ, καὶ μῆλον ἐπήνθεε γείτονι μήλῳ·</l>
<l n="153">πολλὰ δὲ Φοιβείοισι σοφοῖς ποικίλλετο φύλλοις</l>
<l n="154">γράμματα δενδρήεντα φιλοκλαύτων ὑακίνθων·</l>
<l n="155">καὶ Ζεφύρου πνείοντος ἀεξιφύτου διὰ κήπου </l>
<l n="156">ἄστατον ὄμμα τίταινε πόθων ἀκόρητος Ἀπόλλων,</l>
<pb id="v.1.p.112"/>
<l n="157">καί, φυτὸν ἡβητῆρος ἰδὼν δεδονημένον αὔραις,</l>
<l n="158">δίσκου μνῆστιν ἔχων ἐλελίζετο, μή ποτε κούρῳ</l>
<l n="159">ζηλήμων φθονέσειε καὶ ἐν πετάλοισιν ἀήτης,</l>
<l n="160">εἰ ἐτεόν ποτε κεῖνον ἐπισπαίροντα κονίῃ </l>
<l n="161">ὄμμασιν ἀκλαύτοισιν ἰδὼν δάκρυσεν Ἀπόλλων,</l>
<l n="162">καὶ τύπος ἀνθεμόεις μορφώσατο δάκρυα Φοίβου</l>
<l n="163">αἴλινον αὐτοκέλευστον ἐπιγράψας ὑακίνθῳ.</l>
<l n="164">ὄρχατος ἔπλετο τοῖος ἐύσκιος· ἄγχι δὲ πηγὴ</l>
<l n="165">δίστομος, ἔνθεν ἔην ναέταις ποτόν, ἔνθεν ἀλωεὺς </l>
<l n="166">ἐξ ἀμάρης ὀχέτευε πολυσχιδὲς ἀγκύλον ὕδωρ</l>
<l n="167">εἰς φυτὸν ἄλλο μετʼ ἄλλο· ῥόος δέ τις ὡς ἀπὸ Φοίβου</l>
<l n="168">ἁβρὰ μελιζομένης ἐπεβόμβεε πυθμένι δάφνης.</l>
<l n="169">καὶ πολὺς εὐποίητος ἐρεισάμενος πόδα πέτρῳ</l>
<l n="170">χρύσεος ἵστατο κοῦρος, ἐναντία δαιτυμονήων </l>
<l n="171">λαμπάδος ἑσπερίης τανύων ἐπιδόρπιον αἴγλην·</l>
<l n="172">πολλαὶ δʼ ἰσοτύπων μελέων τεχνήμονι σιγῇ</l>
<l n="173">χάσμασι ποιητοῖσι σεσηρότος ἀνθερεῶνος</l>
<l n="174">ψευδαλέων σκυλάκων στίχες ἔμφρονες ἄγχι θυράων</l>
<l n="175">ἕστασαν ἔνθα καὶ ἔνθα, καὶ ἀργυρέῳ κυνὶ γείτων </l>
<l n="176">χρύσεος οἰδαίνοντι κύων συνυλάκτεε λαιμῷ</l>
<l n="177">σαίνων ἠθάδα φῶτα· παραστείχοντι δὲ Κάδμῳ</l>
<l n="178">μιμηλῆς ἀπέπεμπε βοῆς ξεινοσσόον Ἠχώ,</l>
<l n="179">ποιητῆς δʼ ἐλέλιζε φιλοστόργου τύπον οὐρῆς.</l>
<l n="180">ὄφρα μὲν εἰσέτι Κάδμος ἐυστρέπτοιο προσώπου </l>
<l n="181">ὄμματα δινεύων διεμέτρεε κῆπον ἀνάκτων</l>
<l n="182">καὶ γλυφίδας καὶ κάλλος ὅλον γραπτοῖο μελάθρου,</l>
<l n="183">λαϊνέων ὁρόων ἀμαρύγματα φαιδρὰ μετάλλων,</l>
<l n="184">τόφρα δὲ καλλείψας ἀγορὴν καὶ νείκεα λαῶν,</l>
<pb id="v.1.p.114"/>
<l n="185">φαιδρὸς ἀερσιλόφοιο περὶ ῥάχιν ἥμενος ἵππου, </l>
<l n="186">Ἠμαθίων Θρήισσαν ἔχων Σάμον, Ἄρεος ἕδρην,</l>
<l n="187">μητέρος Ἠλέκτρης Βασιλήιον εἰς δόμον ἔστη,</l>
<l n="188">ὃς τότε μοῦνος ἄνασσε κασιγνήτοιο νομεύων</l>
<l n="189">ἡνία κοιρανίης, ὅτι πάτριον οὖδας ἐάσας</l>
<l n="190">Δάρδανος ἀντικέλευθον ἐνάσσατο πέζαν ἀρούρης, </l>
<l n="191">Δαρδανίην εὔπυργον ἐπώνυμον ἄστυ χαράξας,</l>
<l n="192">Ἰδαίην ἀροτῆρι διαγράψας κόνιν ὁλκῷ·</l>
<l n="193">καὶ ῥόον Ἑπταπόροιο πιὼν καὶ χεύματα Ῥήσου</l>
<l n="194">γνωτῷ κλῆρον ἔλειπεν ἔχειν καὶ σκῆπτρα Καβείρων.</l>
<l n="195">Δάρδανος, Ἠμαθίωνος ἀδελφεός, ὃν Διὸς εὐναὶ </l>
<l n="196">ἤροσαν, ὃν κομέεσκε Δίκη τροφός, εὖτε λαβοῦσαι</l>
<l n="197">σκῆπτρα Διὸς καὶ πέπλα Χρόνου καὶ ῥάβδον Ὀλύμπου</l>
<l n="198">εἰς δόμον Ἠλέκτρης βασιληίδος ἔδραμον Ὧραι</l>
<l n="199">κοιρανίης ἀλύτοιο προμάντιες Αὐσονιήων·</l>
<l n="200">καὶ βρέφος ἐθρέψαντο, καὶ ἀτρέπτῳ Διὸς ὀμφῇ </l>
<l n="201">κοῦρος ἀνασταχύων παλιναυξέος ἄνθεμον ἥβης</l>
<l n="202">Ἠλέκτρης λίπεν οἶκον, ὅτε τριτάτου χύσις ὄμβρου</l>
<l n="203">κύμασι πυργωθεῖσα κατέκλυσεν ἕδρανα κόσμου.</l>
<l n="204">πρώτου γὰρ κελάδοντος ἐπειρήθη νιφετοῖο</l>
<l n="205">Ὤγυγος ἠλιβάτοιο διʼ ὕδατος αἰθέρα τέμνων, </l>
<l n="206">χθὼν ὅτε κεύθετο πᾶσα κατάρρυτος, ἄκρα δὲ πέτρης</l>
<l n="207">Θεσσαλίδος κεκάλυπτο, καὶ ὑψόθι Πυθιὰς ἄκρη</l>
<l n="208">ἀγχινεφὴς νιφόεντι ῥόῳ κυμαίνετο πέτρη.</l>
<l n="209">δεύτερος ὄμβρος ἔην, ὅτε κυκλάδος ἄντυγα γαίης</l>
<l n="210">χεύματι λυσσήεντι κατέκρυφε δύσνιφον ὕδωρ, </l>
<pb id="v.1.p.116"/>
<l n="211">Δευκαλίων ὅτε μοῦνος ὁμόστολος ἥλικι Πύρρῃ</l>
<l n="212">ὀλλυμένων μερόπων ἐνὶ λάρνακι κοιλάδι τέμνων</l>
<l n="213">χεῦμα παλινδίνητον ἀτεκμάρτου νιφετοῖο</l>
<l n="214">ἠέρος ὑδατόεντος ἕλιξ πορθμεύετο ναύτης.</l>
<l n="215">καὶ τρίτατος Διὸς ὄμβρος ὅτε χθονὸς ἔκλυσεν ἕδρην </l>
<l n="216">καὶ σκοπέλους ἔκρυψεν, Ἀθωιάδος δὲ καὶ αὐτῆς</l>
<l n="217">ἄβροχα Σιθονίης ἐκαλύπτετο νῶτα κολώνης,</l>
<l n="218">ὑψιπόρου τότε χεῦμα διασχίζων νιφετοῖο</l>
<l n="219">Δάρδανος ἀρχαίης ἐπεβήσατο γείτονος Ἴδης.</l>
<l n="220">τοῦ τότε Σιθονίης χιονώδεος ἀρχὸς ἀρούρης </l>
<l n="221">σύγγονος Ἠμαθίων ἀγορὴν βαρύδουπον ἐάσας</l>
<l n="222">θάμβεεν ἀνέρος εἶδος, ἐπεί νύ οἱ ἔμφυτος ἥβη</l>
<l n="223">ἠνορέην καὶ κάλλος ἐμίγνυε σύζυγι μορφῇ,</l>
<l n="224">θάμβεε τηλίκον εἶδος· ἀριφραδέων γὰρ ἀνάκτων</l>
<l n="225">αὐτόματοι κήρυκες ἀναυδέες εἰσὶν ὀπωπαί. </l>
<l n="226">καί μιν ἑλὼν ξείνισσε, σὺν Ἠλέκτρῃ δὲ καμούσῃ <note n="1" place="unspecified" anchored="yes">LM qanou/sh|, Ludsich kamou/sh| comparing iv. 225. There are many conjectures.</note>
</l>
<l n="227">αἰόλα πιαλέης ἐπεκόσμεε δεῖπνα τραπέζης,</l>
<l n="228">ξεῖνον ὑποσσαίνων φιλίῳ καὶ ἀμεμφέι μύθῳ,</l>
<l n="229">πολλὰ τιθείς. ὁ δὲ κυφὸν ἐπʼ οὔδεος αὐχένα κάμψας</l>
<l n="230">ἀμφιπόλων ἀπάνευθεν ἀθελγέας εἷλκεν ὀπωπάς, </l>
<l n="231">καὶ μόλις εἰλαπίναζε· φιλοξείνοιο δὲ νύμφης</l>
<l n="232">ἑζομένης ἀντωπὸς ὑποκλέπτοντι προσώπῳ</l>
<l n="233">αἰδομένην ἐτίταινε σαόφρονα χεῖρα τραπέζῃ.</l>
<l n="234">τοῖσι δὲ δαινυμένοισιν ἐπήτριμος ἄλλος ἐπʼ ἄλλῳ</l>
<l n="235">ἔμπνοος ἐσμαράγησε δόναξ Κορυβαντίδος Ἴδης· </l>
<l n="236">ἐκ δὲ πολυτρήτοιο πόρου σκιρτήματι χειρῶν</l>
<l n="237">σύνθροον ἐκρούσαντο μέλος μυκήτορος αὐλοῦ</l>
<l n="238">δάκτυλοι ὀρχηστῆρες ἐπιθλίβοντες ἀοιδήν·</l>
<pb id="v.1.p.118"/>
<l n="239">καὶ τροχαλοῖς κροτέοντα τινάγμασι σύνθροον ἠχὼ</l>
<l n="240">κύμβαλα βομβήεντα συνέκτυπε δίζυγι χαλκῷ </l>
<l n="241">συμφερτοῖς δονάκεσσιν· ὑπὸ πλήκτρῳ δὲ καὶ αὐτὴ</l>
<l n="242">ὄρθιος ἑπτατόνοιο λύρης ἐλελίζετο χορδή.</l>
<l n="243">ἀλλʼ ὅτε δὴ μετά δαῖτα κορέσσατο Βίστονος αὐλοῦ,</l>
<l n="244">εἰρομένῃ πελάσας φιλοπευθέι θῶκον ἀνάσσῃ</l>
<l n="245">Κάδμος ἁλιπλάγκτοιο μεληδόνος οἶστρον ἐάσας, </l>
<l n="246">φαιδρὸν ἑὸν γένος εἶπε, καὶ ἀενάων στίχα μύθων</l>
<l n="247">οἰγομένου κρουνηδὸν ἀνήρυγεν ἀνθερεῶνος·</l>
<l n="248">’Νύμφα φίλη, τί με τόσσον ἀνείρεαι αἷμα γενέθλης;</l>
<l n="249">ὠκυμόρων μερόπων γενεὴν φύλλοισιν ἐίσκω·</l>
<l n="250">φύλλα τὰ μὲν κατέχευαν ἐπὶ χθονὶ θυιάδες αὖραι </l>
<l n="251">ὥρης ἱσταμένης φθινοπωρίδος, ἄλλα δὲ καιρῷ</l>
<l n="252">εἰαρινῷ κομέουσι τεθηλότα δενδράδες ὗλαι·</l>
<l n="253">ὣς βροτέη γενεὴ μινυώριος ἡ μὲν ὀλέθρῳ</l>
<l n="254">δάμναται ἱππεύσασα βίου δρόμον, ἡ δʼ ἔτι θάλλει,</l>
<l n="255">ἄλλῃ ὅπως εἴξειεν· ἐπεὶ παλινάγρετος ἕρπων </l>
<l n="256">εἰς νέον ἐκ πολιοῖο ῥέει μορφούμενος αἰών.</l>
<l n="257">ἀλλʼ ἐρέω περίπυστον ἐμὴν εὔπαιδα γενέθλην·</l>
<l n="258">ἔστι πόλις, κλυτὸν Ἄργος, ἐδέθλιον ἵππιον Ἥρης,</l>
<l n="259">νήσου Τανταλίδαο μεσόμφαλος· ἔνθα δὲ κούρην</l>
<l n="260">θηλυτόκοις ἔσπειρε γοναῖς εὐπάρθενον ἀνὴρ </l>
<l n="261">Ἴναχος, Ἰναχίης ὀνομάκλυτος ἀστὸς ἀρούρης,</l>
<l n="262">νηοπόλος, καὶ φρικτὰ πολισσούχοιο θεαίνης</l>
<l n="263">ὄργια βυσσοδόμευε θεηγόρα μύστιδι τέχνῃ</l>
<l n="264">πρεσβυγενής· καὶ Ζῆνα, θεῶν πρόμον, ὄρχαμον ἄστρων,</l>
<l n="265">γαμβρὸν ἔχειν ἀπέειπε, σέβας πεφυλαγμένος Ἥρης,...</l>
<pb id="v.1.p.120"/>
<l n="266">ταυροφυὴς ὅτε πόρτις ἀμειβομένοιο προσώπου</l>
<l n="267">εἰς ἀγέλην ἄγραυλον ἐλαύνετο σύννομος Ἰώ,</l>
<l n="268">καὶ δαμάλης ἄγρυπνον ἐθήκατο βουκόλον Ἥρη</l>
<l n="269">ποικίλον, ἀπλανέεσσι κεκασμένον Ἄργον ὀπωπαῖς,</l>
<l n="270">Ζηνὸς ὀπιπευτῆρα βοοκραίρων ὑμεναίων, </l>
<l n="271">Ζηνὸς ἀθηήτοιο, καὶ εἰς νομὸν ἤιε κούρη</l>
<l n="272">ὀφθαλμοὺς τρομέουσα πολυγλήνοιο νομῆος·</l>
<l n="273">γυιοβόρῳ δὲ μύωπι χαρασσομένη δέμας Ἰὼ</l>
<l n="274">Ἰονίης ἁλὸς οἶδμα κατέγραφε φοιτάδι χηλῇ·</l>
<l n="275">ἦλθε καὶ εἰς Αἴγυπτον, ἐμὸν ῥόου,—ὃν πολιῆται </l>
<l n="276">Νεῖλον ἐφημίξαντο φερώνυμον, οὕνεκα γαίῃ</l>
<l n="277">εἰς ἔτος ἐξ ἔτεος πεφορημένος ὑγρὸς ἀκοίτης</l>
<l n="278">χεύματι πηλώεντι νέην περιβάλλεται ἰλύν,—</l>
<l n="279">ἤλυθεν εἰς Αἴγυπτον, ὅπῃ βοέην μετὰ μορφὴν</l>
<l n="280">δαιμονίης ἴνδαλμα μεταλλάξασα κεραίης </l>
<l n="281">ἔσκε θεὰ φερέκαρπος· ἀναπτομένοιο δὲ καρποῦ</l>
<l n="282">Αἰγυπτίης Δήμητρος, ἐμῆς κεραελκέος Ἰοῦς,</l>
<l n="283">εὐόδμοις ὁμόφοιτος ἐλίσσεται ἀτμὸς ἀήταις.</l>
<l n="284">ἔνθʼ Ἔπαφον Διὶ τίκτεν, ἀκηρασίων ὅτι κόλπων</l>
<l n="285">Ἰναχίης δαμάλης ἐπαφήσατο θεῖος ἀκοίτης </l>
<l n="286">χερσὶν ἐρωμανέεσσι· θεηγενέος δὲ τοκῆος</l>
<l n="287">ἐξ Ἐπάφου Λιβύη· Λιβύης δʼ ἐπὶ παστὸν ὁδεύων</l>
<l n="288">Μέμφιδος ἄχρις ἵκανε Ποσειδάων μετανάστης,</l>
<l n="289">παρθένον ἰχνεύων Ἐπαφηίδα, καὶ τότε κούρη</l>
<l n="290">δεξαμένη ναετῆρα βυθοῦ χερσαῖον ὁδίτην </l>
<l n="291">Ζῆνα Λίβυν τέκε Βῆλον, ἐμῆς ἀροτῆρα γενέθλης.</l>
<l n="292">καὶ Διὸς Ἀσβύσταο νέην ἀντίρροπον ὀμφὴν</l>
<l n="293">Χαονίῃ βοόωσι πελειάδι διψάδες ἄμμοι</l>
<l n="294">μαντιπόλοι· πέμπτῳ δὲ πατήρ ἰσόμετρον ἀριθμῷ</l>
<pb id="v.1.p.122"/>
<l n="295">Βῆλος ἐπασσυτέρην γενεὴν σπερμήνατο παίδων, </l>
<l n="296">Φινέα καὶ Φοίνικα λιπόπτολιν, οἷς ἅμα θάλλων</l>
<l n="297">ἀστὸς ἀμοιβαίων πολίων περίφοιτος Ἀγήνωρ</l>
<l n="298">ἀσταθέος βιότοιο, πατὴρ ἐμός, εἶχε πορείην</l>
<l n="299">εἰς Θήβην μετὰ Μέμφιν, ἐς Ἀσσυρίην μετὰ Θήβην,</l>
<l n="300">καὶ σοφὸς Αἰγυπτίης ναέτης Αἴγυπτος ἀρούρης </l>
<l n="301">αἰνοτόκος πολύτεκνος, ὃς ἀρσενόπαιδι γενέθλῃ</l>
<l n="302">ἤροσε τοσσατίων μινυώρια πώεα παίδων,</l>
<l n="303">καὶ Δαναὸς λιπόπατρις, ὃς ὥπλισεν ἄρσενι φύτλῃ</l>
<l n="304">θῆλυ γένος τανύων γάμιον ξίφος, ὁππότε παστοὶ</l>
<l n="305">αἵματι φοινίσσοντο δαϊζομένων ὑμεναίων, </l>
<l n="306">καὶ κρυφίοις ξιφέεσσι σιδηροφόρων ἐπὶ λέκτρων</l>
<l n="307">ἄρσενα γυμνὸν Ἄρηα κατεύνασε θῆλυς Ἐνυώ·</l>
<l n="308">οὐ μὲν Ὑπερμνήστρῃ κακονύμφιον εὔαδεν ἔρυον,</l>
<l n="309">ἀλλὰ παρωσαμένη δυσπένθερα θεσμὰ τοκῆος</l>
<l n="310">ἠερίῃ πατρῷον ἐπέτρεπε μῦθον ἀέλλῃ, </l>
<l n="311">καὶ καθαρὴν ἐφύλαξεν ἀναίμονα χεῖρα σιδήρου·</l>
<l n="312">ἔπλετο δʼ ἀμφοτέρων ὅσιος γάμος. ἀρτιθαλῆ δὲ</l>
<l n="313">γνωτὴν ἡμετέρην θρασὺς ἥρπασε ταῦρος ἀλήτης,</l>
<l n="314">εἰ ἐτεὸν ταῦρος· ἐγὼ δʼ οὐκ οἶδα πιθέσθαι,</l>
<l n="315">εἰ βόες ἱμείρουσι γυναικείων ὑμεναίων. </l>
<l n="316">καί με κασιγνήτοισιν ὁμήλυδα πέμψεν Ἀγήνωρ</l>
<l n="317">σύγγονον ἰχνεύοντα καὶ ἄγριον ἅρπαγα νύμφης,</l>
<l n="318">ταῦρον ἀκυμάντοιο νόθον πλωτῆρα θαλάσσης,</l>
<l n="319">οὗ χάριν ἀστήρικτος ἀλώμενος ἐνθάδε βαίνω.’</l>
<l n="320">τοῖα μὲν εὐσύριγγος ἔσω μυθεῖτο μελάθρου </l>
<l n="321">Κάδμος ἐυγλώσσοιο χέων ἔπος ἀνθερεῶνος,</l>
<l n="322">πατρῴης ἐνέπων τεκνοσσόον οἶστρον ἀπειλῆς</l>
<l n="323">καὶ Τυρίων ῥοθίων ψευδήμονα ταῦρον ὁδίτην,</l>
<pb id="v.1.p.124"/>
<l n="324">Σιδονίης ἀκίχητον ἀπευθέος ἅρπαγα νύμφης.</l>
<l n="325">Ἠλέκτρη δʼ ἀίουσα παρήγορον ἴαχε φωνήν· </l>
<l n="326">‘Ξεῖνε, κασιγνήτην καὶ πατρίδα καὶ γενετῆρα</l>
<l n="327">Ληθαίῃ στροφάλιγγι καὶ ἀμνήστῳ πόρε σιγῇ·</l>
<l n="328">οὕτω γὰρ μερόπων φέρεται βίος ἄλλον ἐπʼ ἄλλῳ</l>
<l n="329">μόχθον ἔχων, ὅτι πάντες, ὅσους βροτέη τέκε γαστήρ,</l>
<l n="330">Μοιριδίου κλωστῆρος ἐδουλώθησαν ἀνάγκῃ· </l>
<l n="331">μάρτυς ἐγώ, βασίλεια καὶ εἰ πέλον, εἴ ποτε κείνων</l>
<l n="332">πληιάδων γενόμην καὶ ἐγὼ μία, τῶν ποτε μήτηρ</l>
<l n="333">θηλυτέρας ὠδῖνας ἔσω μαιώσατο κόλπου,</l>
<l n="334">ἑπτάκις Εἰλείθυιαν ἐῇ καλέσασα λοχείῃ</l>
<l n="335">κέντρον ἐλαφρίζουσαν ἀμοιβαίου τοκετοῖο </l>
<l n="336">μάρτυς ἐγώ· πατέρων γὰρ ἀπόπροθι δώματα ναίω,</l>
<l n="337">οὐ Στεροπήν, οὐ Μαῖαν ὁμόστολον, οὐδὲ Κελαινὼ</l>
<l n="338">σύγγονον ἐγγὺς ἔχουσα συνέστιον· οὐδʼ ἐνὶ κόλπῳ</l>
<l n="339">γνωτῆς Τηϋγέτης Λακεδαίμονα δίξυγι παλμῷ</l>
<l n="340">παιδοκόμῳ πήχυνα γεγηθότα κοῦρον ἀγοστῷ· </l>
<l n="341">οὐ σχεδὸν Ἀλκυόνης ὁρόω δόμον, οὐδὲ καὶ αὐτῆς</l>
<l n="342">φθεγγομένης Μερόπης φρενοτερπέα μῦθον ἀκούω.</l>
<l n="343">πρὸς δʼ ἔτι καὶ τόδε μᾶλλον ὀδύρομαι· ἀρτιθαλὴς γὰρ</l>
<l n="344">υἱὸς ἐμὸς λιπόπατρις, ὅτε χνόον ἔσχεν ἰούλων,</l>
<l n="345">Δάρδανος Ἰδαίης μετανάσσατο κόλπον ἀρούρης, </l>
<l n="346">καὶ φρυγίῳ Σιμόεντι θαλύσια δῶκε κομάων</l>
<l n="347">Θυμβραίου ποταμοῖο πιὼν ἀλλότριον ὕδωρ·</l>
<l n="348">καὶ Λιβύης παρὰ τέρμα πατὴρ ἐμὸς εἰσέτι κάμνει</l>
<l n="349">ὤμοις θλιβομένοισι, γέρων κυρτούμενος Ἄτλας,</l>
<l n="350">αἰθέρος ἐπτάμωνον ἀερτάζων κενεῶνα. </l>
<pb id="v.1.p.126"/>
<l n="351">ἔμπης τόσσα παθοῦσα παρήγορον ἐλπίδα βόσκω</l>
<l n="352">Ζηνὸς ὑποσχεσίῃσιν, ὅτι γνωτῇσι σὺν ἄλλαις</l>
<l n="353">ἐκ χθονὸς Ἀτλάντειον ἐλεύσομαι εἰς πόλον ἄστρων</l>
<l n="354">οὐρανὸν οἶκον ἔχουσα, καὶ ἔσσομαι ἕβδομος ἀστήρ.</l>
<l n="355">καὶ σὺ τεὰς πρήυνε μεληδόνας· ἀπροϊδὴς δὲ </l>
<l n="356">εἰς σὲ βιοπλάγκτοιο τύχης στροφάλιγγα κυλίνδων</l>
<l n="357">φρικτὸς ἀκινήτοιο μίτος σφρηγίσσατο Μοίρης·</l>
<l n="358">τλῆθι φέρειν λιπόπατρις ἀκαμπέα δεσμὸν ἀνάγκης,</l>
<l n="359">ἐσσομένων προκέλευθον ὑπέρτερον ἐλπίδα βόσκων,</l>
<l n="360">εἰ γένος ἐρρίζωσε τεὸν πρωτόσπορος Ἰώ, </l>
<l n="361">εἰ λάχες ἐκ Λιβύης Ποσιδήιον αἷμα γενέθλης·</l>
<l n="362">μίμνε παρʼ ὀθνείοις, ἅτε Δάρδανος, οἰκία ναίων,</l>
<l n="363">ναιετάων ξένον ἄστυ, πατὴρ τεὸς ὥς περ Ἀγήνωρ,</l>
<l n="364">ὡς Δαναὸς γενετῆρος ἀδελφεός· ὅττι καὶ αὐτὸς</l>
<l n="365">ἄλλος ἀνὴρ φερέοικος ἔχων γένος ἔνθεον Ἰοῦς, </l>
<l n="366">αἰθέριον βλάστημα Διιπετές, οὔνομα Βύζας,</l>
<l n="367">αὐτογόνου Νείλοιο πιὼν ἑπτάστομον ὕδωρ</l>
<l n="368">γείτονα γαῖαν ἔνειμεν, ὅπῃ παρὰ Βόσπορον ἀκτὴν</l>
<l n="369">Ἰναχίῃ δαμάλῃ πεπερημένον ἕλκεται ὕδωρ,</l>
<l n="370">πᾶσι περικτιόνεσσι τιθεὶς φάος, ὁππότε κείνου </l>
<l n="371">ἀκλινέος δόχμωσε μεμηνότος αὐχένα ταύρου.’</l>
<l n="372">εἶπεν Ἀγηνορίδαο κατευνάζουσα μερίμνας.</l>
<l n="373">Ζεὺς δὲ πατὴρ προέηκε τανύπτερον υἱέα Μαίης</l>
<l n="374">εἰς δόμον Ἠλέκτρης ταχὺν ἄγγελον, ὄφρά κε Κάδμῳ</l>
<l n="375">Ἁρμονίην ὀπάσειεν ἐς ἁρμονίην ὑμεναίων, </l>
<l n="376">παρθένον οὐρανόθεν μετανάστιον, ἣν Ἀφροδίτης</l>
<l n="377">λαθριδίῃ φιλότητι γαμοκλόπος ἤροσεν Ἄρης·</l>
<pb id="v.1.p.128"/>
<l n="378">καὶ βρέφος αἰδομένη κρυφίης αὐτάγγελον εὐνῆς</l>
<l n="379">μήτηρ οὐκ ἀτίταλλεν, ἀπʼ αἰθερίοιο δέ κόλπου</l>
<l n="380">πήχεϊ κεκλιμένην ἐπιμάζιον ἤγαγε κούρην </l>
<l n="381">εἰς δόμον Ἠλέκτρης μαιήιον, ἧς τόκον Ὧραι</l>
<l n="382">ὑγρὸν ἐμαιώσαντο λεχωίδες, ἧς ἔτι πυκνοὶ</l>
<l n="383">ἀργεννὴν σφριγόωντες ἀνέβλυον ἰκμάδα μαζοί·</l>
<l n="384">δεξαμένη δὲ θύγατρα νόθην ἰσόζυγι θεσμῷ</l>
<l n="385">σύγχρονον Ἠμαθίωνος ἑνὶ ξυνώσατο μαζῷ </l>
<l n="386">κούρην ἀρτιλόχευτον, ὁμοστόργῳ δὲ μενοινῇ</l>
<l n="387">διχθαδίην θρεπτῆρι γονὴν κούφιζεν ἀγοστῷ.</l>
<l n="388">ὡς δέ τις ἀγροτέρη διδυμητόκος ἔνδοθι λόχμης</l>
<l n="389">λαχνήεσσα λέαινα γαλαξαίῃσιν ἐέρσαις</l>
<l n="390">σκύμνοις ἀμφοτέροις διδυμάονας ἥρμοσε μαζοὺς </l>
<l n="391">καὶ διδύμοις τεκέεσσι μεριζομένην πόρε θηλήν,</l>
<l n="392">καὶ χρόα λιχμάζουσα καὶ ἄτριχον εἰσέτι δειρὴν</l>
<l n="393">ἰσοτύποις κομιδῇσιν ἀνέτρεφεν ἥλικα φύτλην·</l>
<l n="394">ὣς τότε παιδοκόμῳ φιλίῃ μαιώσατο θηλῇ</l>
<l n="395">ἀρτιγόνων μεθέπουσα συνωρίδα δίζυγα τέκνων· </l>
<l n="396">πολλάκι νήπιον υἷα συνέμπορον ἥλικι κούρῃ</l>
<l n="397">πίονος ἔνθα καὶ ἔνθα μετάτροπον ἰκμάδι μαζοῦ</l>
<l n="398">πεπταμένης πήχυνε φιλήτορι χειρὸς ἀγοστῷ·</l>
<l n="399">γούνασι δʼ ἄρσενα παῖδα συνίδρυε θήλεϊ κούρῃ,</l>
<l n="400">μηρὸν ἐφαπλώσασα κεχηνότα γείτονι μηρῷ, </l>
<l n="401">κόλπον ἀνευρύνουσα βαθυνομένοιο χιτῶνος·</l>
<l n="402">καὶ τεκέων κλάζουσα μέλος θελκτήριον ὕπνου</l>
<l n="403">ἀμφοτέρους εὕδοντας ἐκοίμισε μαιάδι τέχνῃ,</l>
<l n="404">πῆχυν ὑποστορέσασα συνήορον αὐχένι παίδων,</l>
<l n="405">καί σφισι λέκτρον ἔθηκεν ἐὸν γόνυ, διχθαδίῳ δὲ </l>
<l n="406">φάρεος ἄκρον ἕλισσε διαιθύσσουσα προσώπῳ,</l>
<l n="407">τέκνα καταψύχουσα, καὶ ἔσβεσε καύματος ὁρμὴν</l>
<l n="408">ἀντίτυπον φύσημα χέων ποιητὸς ἀήτης.</l>
<pb id="v.1.p.130"/>
<l n="409">ὄφρα μὲν ἕζετο Κάδμος ἐχέφρονος ἐγγὺς ἀνάσσης,</l>
<l n="410">τόφρα λαθὼν πυλαωρὸν ἑῷ ληίστορι ταρσῷ </l>
<l n="411">ἀπροϊδὴς ἀκίχητος ἐς οἰκίον ἤιεν Ἑρμῆς</l>
<l n="412">εἴκελος ἠιθέῳ· ῥοδέῳ δέ οἱ ἀμφὶ προσώπῳ</l>
<l n="413">ἀσκεπέος κεχάλαστο παρήορος ὁλκὸς ἐθείρης</l>
<l n="414">ἀμφιλαφής, στέψας δὲ νεότριχος ἄκρα παρειῆς</l>
<l n="415">λεπτὸς ἀεξομένων ἐρυθαίνετο κύλος ἰούλων </l>
<l n="416">ἀρτιφυὴς ἑκάτερθε περίδρομος· οἷα δὲ κῆρυξ</l>
<l n="417">ἠθάδα ῥάβδον ἄειρεν· ἀθηήτῳ δὲ προσώπῳ</l>
<l n="418">ἐκ κεφαλῆς νεφέεσσι κεκασμένος εἰς πόδας ἄκρους</l>
<l n="419">πιαλέης ἐκίχησε πεπαυμένα δεῖπνα τραπέζης·</l>
<l n="420">οὐδέ μιν Ἠμαθίων σχεδὸν ἔδρακεν, οὐδὲ καὶ αὐτὴ </l>
<l n="421">Ἁρμονίη καὶ Κάδμος ὁμέστιος, οὐ χορὸς ἀνδρῶν</l>
<l n="422">δούλιος· Ἠλέκτρῃ δὲ θεουδέι φαίνετο μούνῃ</l>
<l n="423">Ἑρμῆς ποικιλόμυθος· ἑλὼν δέ μιν εἰς μυχὸν οἴκου</l>
<l n="424">ἀπροϊδὴς ὀάριζε καὶ ἀνδρομέῃ φάτο φωνῇ·</l>
<l n="425">‘Μητροκασιυνήτη, Διὸς εὐνέτι, χαῖρε, γυναικῶν </l>
<l n="426">πασάων μετόπισθε μακαρτάτη, ὅττι Κρονίων</l>
<l n="427">κοιρανίην κόσμοιο τεοῖς τεκέεσσι φυλάσσει,</l>
<l n="428">καὶ χθονὸς ἄστεα πάντα κυβερνήσει σέο φύτλη,</l>
<l n="429">ἕδνα τεῆς φιλότητος, ἐμῇ δʼ ἅμα μητέρι Μαίῃ</l>
<l n="430">ἄστρασιν ἑπταπόροισι συναστράψειας Ὀλύμπῳ </l>
<l n="431">σύνδρομος Ἠελίοιο, συναντέλλουσα Σελήνῃ.</l>
<l n="432">εἰμὶ τεῆς, φιλότεκνε, γουῆς ἐμφύλιος Ἑρμῆς,</l>
<l n="433">ἄγγελος ἀθανάτων τανυαίπτερος, οὐρανόθεν δὲ</l>
<l n="434">ξείνιος ὑψιμέδων με τεὸς προέηκεν ἀκοίτης</l>
<l n="435">ἀμφὶ τεοῦ ξείνοιο θεουδέος· ἀλλὰ καὶ αὐτὴ </l>
<l n="436">πείθεο σῷ Κρονίωνι, καὶ Ἁρμονίην σέο κούρην</l>
<l n="437">πέμπε μολεῖν ἀνάεδνον ὁμόστολον ἥλικι Κάδμῳ,</l>
<l n="438">καὶ Διὶ μακάρεσσι χαρίζεο· τειρομένους γὰρ</l>
<pb id="v.1.p.132"/>
<l n="439">ἀθανάτους ὁ ξεῖνος ὅλους ἐσάωσεν ἀείδων·</l>
<l n="440">οὗτος ἀνὴρ μογέοντι τεῷ χραίσμησεν ἀκοίτῃ, </l>
<l n="441">οὗτος ἀνὴρ ἐπέτασσεν ἐλεύθερον ἦμαρ Ὀλύμπῳ.</l>
<l n="442">μή σε τεὴ θέλξειε γόῳ φιλομήτορι κούρη·</l>
<l n="443">ἀλλά μιν εἰς ὑμένσιον ἀλεξικάκῳ πόρε Κάδμῳ</l>
<l n="444">πειθομένη Κρονίωνι καὶ Ἄρεϊ καὶ Κυθερείῃ.’</l>
</div1>
<pb id="v.1.p.134"/>
<div1 type="book" n="4">
<argument>
<l n="1">ἰχνεύων δὲ τέταρτον ὑπὲρ πόντοιο νοήσεις</l>
<l n="2">Ἁρμονίην πλώουσαν ὁμόστολον ἥλικι Κάδμῳ.</l>
</argument>
<l n="1">ὣς εἰπὼν ἐς Ὄλυμπον ἐύρραπις ἤιεν Ἑρμῆς</l>
<l n="2">αἰθύσσων πτερὰ κοῦφα, τιταινομένων δὲ πεδίλων</l>
<l n="3">σύνδρομος ἠερίοισιν ἐρέσσετο ταρσὸς ἀήταις.</l>
<l n="4">οὐδὲ γυνὴ Θρήισσα, κυβερνήτειρα Καβείρων,... <note n="1" place="unspecified" anchored="yes">A line has dropt out, having the sense suggested in the text.</note>
</l>
<l n="5">ἀλλὰ Διὸς σέβας εἶχε, καὶ Ἄρεος ἄζυγι κούρῃ </l>
<l n="6">ὄρθια δινεύουσα νοήμοι δάκτυλα παλμῷ</l>
<l n="7">Ἁρμκονίην ἐκάλεσσε τύπῳ τεχυήμονι φωνῆς·</l>
<l n="8">ἡ δὲ τιταινομένη βλεφάρων ἀντώτιον αἴγλην</l>
<l n="9">Ἠλέκτρης ἀγέλαστον ἐδέρκετο κύκλον ὀπωπῆς,</l>
<l n="10">καὶ βαθὺν ἀφράστοιο νεόσσυτον ὄγκον ἀνίης</l>
<l n="11">σιγαλέαι κήρθκε ἐμκαντεύοντο παρειαί.</l>
<l n="12">παγθενικὴ δʼ ἀνέπαλτο καὶ ὡμάρτησε τεκούσῃ</l>
<l n="13">εἰς δόμον αἰπύδμητον· ἀναπτύξασα δὲ μήτηρ</l>
<l n="14">ἑπταμύχου θαλάμοιο πολυσφρήτιστον ὀχῆα</l>
<l n="15">λάινον οὐδὸν ἄμειψε· φιλοστόργῳ δὲ μενοινῇ</l>
<l n="16">ἄστατα ταρβαλέης ἐλελίζετο γούνατα νύμφης·</l>
<l n="17">καὶ παλάμην ῥοδόπηχυν ἑῆς ἀνεκούφινσε κούρης</l>
<pb id="v.1.p.136"/>
<l n="18">δραξαμένη παλάμῃ χιονώδεϊ· καὶ τάχα φαίης</l>
<l n="19">ἥβην χειρὸς ἔχουσαν ἰδεῖν λευκώλενον Ἥρην.</l>
<l n="20">ἀλλʼ ὅτε πορφυρέοισι πέδον στείβουσα πεδίλοις </l>
<l n="21">λοίσθια μαρμαίροντος ἐδύσατο κύκλα μελάθρου,</l>
<l n="22">παρθένον ἀχνυμένην Ἀτλαντιὰς ἵδρθε νύμφη</l>
<l n="23">εἰς θρόνον εὐποίητον· ἀμοιβαίῳ δὲ καὶ αὐτὴ</l>
<l n="24">ἑζομένη στοιχηδὸν ἐπʼ ἀργυροφεγγέι δίφρῳ</l>
<l n="25">ἀγγελίην Κρονίωνος ἀπειθέι πέφραδε κούρῃ, </l>
<l n="26">καί μιν πάντα δίδαξεν, ὅσα βροτοειδέι μορφῇ</l>
<l n="27">ἀλλοφανὴς ἅτε κοῦρος Ὀλύμπιος ἔννεπε κῆρυξ.</l>
<l n="28">παρθενικὴ δʼ ἀίουσα πολυπλάγκτους ὑμεναίους</l>
<l n="29">καὶ πόσιν ἀστήρικτον, ὑπωρόφιον μετανάστην,</l>
<l n="30">ξεῖνον ἔχειν ἀπέειπε, καὶ ἐκ Διὸς ὅσσα τοκῆος </l>
<l n="31">ξεινοδόκος Κάδμοιο βοοσσόος ἔννεπεν Ἐρμῆς·</l>
<l n="32">καὶ πόσιν ἤθελε μᾶλλον ὁμόπτολιν, ὥς κεν ἀλύξῃ</l>
<l n="33">συζυγίην φερέοκον ἀδωροδόκων ὑμεναίων·</l>
<l n="34">καὶ παλάμῃ κρατέουσα κατηφέι χεῖρα τιθήνης</l>
<l n="35">δάκρυαι μυδαλέη πολυξμεμφέα ῥήξατο φωνήν· </l>
<l n="36">‘Μῆτερ ἐμή, τί παθοῦσα τεὴν ἠρνήσαο κούρην;</l>
<l n="37">οὕτωι σεῖο θύγατρα νεήλυδι φωτὶ συνάπτεις;</l>
<l n="38">ποῖον ἐμοί ποτε δῶρον ὁ ναυτίλος ἐγγυαλίξει;</l>
<l n="39">ἦ ῥά μοι ἕδνα γάμων πρυμνήσια νηὸς ὀπάσσει;</l>
<l n="40">οὐκ ἐδάην, φιλότεκνε, τεὴν ὅτι παῖδα φυλάσσεις, </l>
<l n="41">παρθενικὴν λιπόπατριν, ἀλήμονας εἰς ὑμεναίους.</l>
<l n="42">ἄλλοι ἐμοὶ μνηστῆρες ἀρείονές εἰσι πολῖται·</l>
<l n="43">τί χρέος ἦν ἀνάεδνον ἔχειν τινὰ γυμνὸν ἀκοίτην</l>
<l n="44">ἀλλοδαπὸν περίφοιτον, ἀλυσκάζοντα τοκῆα;</l>
<l n="45">ἀλλʼ, ἐρέεις, Κρονίωνι τεῷ χραίσμησεν ἀκοίτῃ· </l>
<l n="46">πῶς Διὸς οὐ γέρας ἔσχεν Ὀλύμπιον, εἴ περ Ὀλύμπου,</l>
<l n="47">ὡς ἐνέπεις, προμάχιζε, καὶ οὐ Διὸς εὐνετις Ἥρη</l>
<pb id="v.1.p.138"/>
<l n="48">Ζηνὸς ἀοσσητῆρι συνήρμοσε παρθένον Ἥβην;</l>
<l n="49">οὐ χατέει Κάδμονιο τεὸς πόσις ὑψιμέδων Ζεύς·</l>
<l n="50">ἱλήκοι Κρονίδης· ἐψεύσατο θέσκελος Ἑρμῆς </l>
<l n="51">ἀμφὶ Διὸς γενετῆρος· ἐγὼ δʼ οὐκ οἶδα πιθέσθαι,</l>
<l n="52">εἰ λίπε θοῦρον Ἄρηα, κυβερνπητῆρα κυδοιμοῦ,</l>
<l n="53">καὶ βροτόν ἄνδρα κάλεσσεν ἑοῦ συνάεθλον ἀγῶνος</l>
<l n="54">ὁ κρατέων κόσμοιο καὶ αἰθέρος. ἆ μέγα θαῦμα,</l>
<l n="55">τοσσατίους Τιρῆνας ἐνεκλήισσε βερέθρῳ, </l>
<l n="56">καὶ Κάδμου χατέεσκεν, ὅπως ἕνα μοῦνον ὀλέσσῃ.</l>
<l n="57">οἶδας ἐμῶν πατέρων διδυμάονα σύγγονον εὐνήν·</l>
<l n="58">Ζεὺς προπάτωρ ἐμὸς ἔσχε κασιγνήτης λέχος Ἥρης</l>
<l n="59">θεσμὸν ἔχων θαλάμων ἐμφύλιον· ἀμφότεροι δὲ</l>
<l n="60">Ἄρης καὶ Κυθέρεια, μιῆς ἐπιβήτορες εὐνῆς, </l>
<l n="61">Ἁρμονίης γενετῆρες, ἑνὸς γεγάασι τοκῆος,</l>
<l n="62">δέμνιον ἀμφιέποντες ὁμόγνιον, ὤμοι ἀνάγκης·</l>
<l n="63">γνωταὶ γνωτὸν ἔχουσιν, ἐγὼ λιπόπατριν ἀκοίτην.’</l>
<l n="64">ὣς φαμένης ἀπένεψε γοήμονος ὄμβρον ὀπωπῆς</l>
<l n="65">μήτηρ ἀσχαλόωσα· διχοστασίῃ δὲ μενοινῆς </l>
<l n="66">Ἁρμονίην ᾤκτερπε, Διὸς δʼ ἀλέεινεν ἀπειλήν.</l>
<l n="67">ἀλλὰ περισφίγξασα δέμας φρενοθελγέι κεστῷ</l>
<l n="68">κερδαλέῳ ζωοτῆρι δολοφράδμων Ἀφροδίτη,</l>
<l n="69">καὶ χροῒ δυσαμένη φιλοτήσια φάρεα Πειθοῦς</l>
<l n="70">Ἁρμονίης εὔοδμον ἐδύσατο παρθενεῶνα· </l>
<l n="71">καὶ τύπον οὐρανίοιο μεταλλάξασα προσώπου</l>
<l n="72">Πεισινόῃ δέμας ἶσον ἐίσκετο γεῖτονι κούρῃ,</l>
<l n="73">Κάδμον ἅ περ ποθέουσα, καὶ ὡς κρυθίῃ τινὶ νούσῳ</l>
<l n="74">λεπταλέον πέμπουσα σέλας χλοάοντι προσώπῳ</l>
<l n="75">ἀμφιπόλους ἔσσευε· παρεδριόωσα δὲ μούνῃ, </l>
<l n="76">οἷά περ αἰδομένη, δολίην ἀνενείκατο φωνήν·</l>
<l n="77">‘Ὀλβίη, οἷον ἔχεις ἐνὶ δώμασι καλόν ἀλήτην,</l>
<l n="78">οἷον ἔχεις μνηστῆρα, μακαρτάτη· οἷον ἀκοίτην</l>
<pb id="v.1.p.140"/>
<l n="79">ὄψεαι ἱμερόεντα, τὸν οὐ λάχε παρθένος ἄλλη·</l>
<l n="80">ἀτρεκὲς Ἀσσυρίης ἀπὸ πατρίδος αἷμα κομίζει, </l>
<l n="81">ἧχι ῥόος χαρίεντος Ἀδώνιδος· ἱμερόεις γὰρ</l>
<l n="82">ἐκ Λιβάνου νέος οὗτος, ὅπῃ Κυθέρεια χορεύει.</l>
<l n="83">ἤλιτον· οὐ τάχα Κάδμον ἐπιχθονίη τέκε γαστήρ,</l>
<l n="84">ἀλλὰ Διὸς γένος ἔσχεν, ἑὴν δʼ ἐψεύσατο φύτλην.</l>
<l n="85">οἶδα, πόθεν νέος οὗτος Ὀλύμπιος· εἴ ποτε Μαίῃ </l>
<l n="86">σύγγονον Ἠλέκτρην Τιτήνιος ἤροσεν Ἄτλας,</l>
<l n="87">Ἁρμονίῃ πόσις ἦλθεν ἀνεψιὸς ἄπτερος Ἑρμῆς,</l>
<l n="88">οὐδὲ μάτην Καδμῖλος ἀείδεται· οὐρανίην γὰρ</l>
<l n="89">μορφὴν μοῦνον ἄμειψε καὶ εἰσέτι Κάδμος ἀκούει.</l>
<l n="90">εἰ δὲ πέλει θεὸς ἄλλος ἔχων βροτοειδέα μορφήν, </l>
<l n="91">Ἠμαθίων τάχα Φοῖβον ἑῷ ξείνισσε μελάθρῳ.</l>
<l n="92">παρθένε πασιμέλουσα, μακαρτέρη ἐσσὶ τεκούσης</l>
<l n="93">εἰς πόθον, εἰς ὑμέναιον Ὀλύμπιον· ἆ μέγα θαῦμα,</l>
<l n="94">λάθριος Ἠλέκτρην νυμφεύσατο μητίετα Ζεύς,</l>
<l n="95">ἀμφαδὸν Ἁρμονίην μνηστεύεται αὐτὸς Ἀπόλλων· </l>
<l n="96">ὀλβίη, ἣν ἐπόθησεν ἑκηβόλος· αἴθε καὶ αὐτῆς</l>
<l n="97">Πεισινόης σπεύσειεν ἔχειν ὑμέναιον Ἀπόλλων·</l>
<l n="98">οὐ μὲν ἐγώ ποτε Φοῖβον ἀναίνομαι, οἷά τε Δάφνη,</l>
<l n="99">οὐ νόον Ἁρμονίης μιμήσομαι· ἀλλὰ λιποῦσα</l>
<l n="100">κλῆρον ἐμὸν καὶ δῶμα καὶ οὓς ποθέω γενετῆρας, </l>
<l n="101">ἵξομαι Ἀπόλλωνι συνέμπορος εἰς ὑμεναίους.</l>
<l n="102">μέμνημαί ποτε τοῖον ἐγὼ τύπον· ἡμετέρῳ γὰρ</l>
<l n="103">εἰς δόμον ὀμφήεντα συνεσπομένη γενετῆρι</l>
<l n="104">Πύθιον εἶδον ἄγαλμα, καὶ ὡς τεὸν εἶδον ἀλήτην,</l>
<l n="105">ὠισάμην Φοίβοιο πάλιν βρέτας ἐνθάδε λεύσσειν. </l>
<l n="106">ἀλλʼ ἐρέεις, ὅτι Φοῖβος ἔχει χρυσαυγέα μίτρην·</l>
<pb id="v.1.p.142"/>
<l n="107">χρύσεος ἔπλετο Κάδμος ὅλον δέμας· ἢν δʼ ἐθελήσῃς,</l>
<l n="108">δμῶας ἐμοὺς ἔχε πάντας ἀπείρονας, ἀντὶ δὲ κείνου</l>
<l n="109">χρυσὸν ἐμὸν ξύμπαντα καὶ ἄργυρον ἐγγυαλίξω,</l>
<l n="110">καὶ Τυρίης ὀπάσω βασιλήια πέπλα θαλάσσης </l>
<l n="111">καὶ δόμον, ἢν ἐθέλῃς, πατρώιον· εἰ θέμις εἰπεῖν,</l>
<l n="112">δέχνυσο καὶ γενέτην καὶ μητέρα, δέχνυσο πάσας</l>
<l n="113">ἀμφιπόλους, καὶ μοῦνον ἐμοὶ πόρε τοῦτον ἀκοίτην.</l>
<l n="114">παρθένε, τί τρομέεις; σὺ μὲν εἴαρι ποντοπορήσεις</l>
<l n="115">στεινὸν ὕδωρ πλώουσα, σὺν ἱμερόεντι δὲ Κάδμῳ </l>
<l n="116">ὠκεανὸν περίμετρον ἐγὼ κατὰ χεῖμα περήσω.</l>
<l n="117">μὴ τρομέοις ἁλὸς οἶδμα βαρύβρομον, ὅττι σαώσει</l>
<l n="118">εἰν ἁλὶ φόρτον Ἔρωτος ἁλὸς θυγάτηρ Ἀφροδίτη.</l>
<l n="119">παρθένε, Κάδμον ἔχεις, μὴ δίζεο θῶκον Ὀλύμπου.</l>
<l n="120">οὐ ποθέω στίλβουσαν Ἐρυθραίην λίθον Ἰνδῶν, </l>
<l n="121">οὐ φυτὸν Ἑσπερίδων παγχρύσεον, οὐδέ με τέρπει</l>
<l n="122">Ἡλιάδων ἤλεκτρον, ὅσον μία νυκτὸς ὀμίχλη,</l>
<l n="123">τῇ ἔνι Πεισινόην προσπτύξεται οὗτος ἀλήτης.</l>
<l n="124">εἰ δὲ γένος μεθέπεις ἐξ Ἄρεος, ἐξ Ἀφροδίτης,</l>
<l n="125">σοὶ γάμον ἄξιον εὗρε γάμων ταμίη σέο μήτηρ. </l>
<l n="126">οὔ ποτε τηλίκον ἄνθος ἐσέδρακον· αὐτόματον γὰρ</l>
<l n="127">εἰαρινὸν δώρημα φύσις δωρήσατο Κάδμῳ·</l>
<l n="128">εἶδον ἐγὼ παλάμην ῥοδοδάκτυλον, εἶδον ὀπωπὴν</l>
<l n="129">ἡδὺ μέλι στάζουσαν· ἐρωτοτόκου δὲ προσώπου</l>
<l n="130">ὡς ῥόδα φοινίσσουσι παρηίδες, ἀκροφαῆ δὲ </l>
<l n="131">δίχροα χιονέων ἀμαρύσσεται ἴχνια ταρσῶν</l>
<l n="132">μεσσόθι πορφύροντα, καὶ ὡς κρίνον εἰσὶν ἀγοστοί.</l>
<l n="133">καλλείψω πλοκαμῖδας, ὅπως μὴ Φοῖβον ὀρίνω</l>
<l n="134">χροιῇ ὀνειδίζουσα Θεραπναίης ὑακίνθου.</l>
<pb id="v.1.p.144"/>
<l n="135">εἴ ποτε δινεύων φρενοτερπέα κύκλον ὀπωπῆς </l>
<l n="136">ὀφθαλμοὺς ἐλέλιζεν, ὅλη σελάγιζε Σελήνη</l>
<l n="137">φέγγεϊ μαρμαίροντι, καὶ εἴ ποτε βόστρυχα σείσας</l>
<l n="138">αὐχένα γυμνὸν ἔθηκεν, ἐφαίνετο Φωσφόρος ἀστήρ.</l>
<l n="139">χείλεα σιγήσαιμι· τὸ δὲ στόμα, πορθμὸν Ἐρώτων,</l>
<l n="140">πειθὼ ναιετάουσα χέει μελιηδέα φωνήν, </l>
<l n="141">καὶ Χάριτες μεθέπουσιν ὅλον δέμας· ἄκρα δὲ χειρῶν</l>
<l n="142">αἰδέομαι κρίνειν, ἵνα μὴ γάλα λευκὸν ἐλέγξω·</l>
<l n="143">δέχνυσο δειλαίην με συνέστιον· ἠιθέου δὲ</l>
<l n="144">δεξιτερῆς ψαύουσα καὶ ἀμφαφόωσα χιτῶνα</l>
<l n="145">κρυπταδίης εὕροιμι παρήγορα φάρμακα νούσου· </l>
<l n="146">αὐχένα γυμνὸν ἴδοιμι καὶ ἑζομένοιο πιέσσω</l>
<l n="147">δάκτυλον ὡς ἀέκουσα, καὶ ἡμετέρου διὰ κόλπου</l>
<l n="148">τεθναίην ὅτε μοῦνον ἀφειδέα χεῖρα χαλάσσας</l>
<l n="149">ἀμφοτέρων θλίψειεν ἐλεύθερον ἄντυγα μαζῶν,</l>
<l n="150">χείλεσιν ἡμετέρουσι μεμυκότα χείλεα πήξας, </l>
<l n="151">τέρπων ἀκροτάτοισι φιλήμασιν· ἠίθεον δὲ</l>
<l n="152">εἰσέτι πηχύνουσα καὶ εἰς Ἀχέροντα περήσω</l>
<l n="153">αὐτομάτη, γλυκερὸν δὲ πολυκλαύτῳ παρὰ Λήθῃ</l>
<l n="154">λέξω καὶ φθιμένοισιν ἐμὸν μόρον, ὥς κεν ἐγείρω</l>
<l n="155">οἶκτον ὁμοῦ καὶ ζῆλον ἀθελγέι Περσεφονείῃ· </l>
<l n="156">καὶ Χαρίτων πνείοντα φιλήματα κεῖνα διδάξω</l>
<l n="157">θηλυτέρας δυσέρωτας, ὅσας κτάνεν ἱμερόεν πῦρ,</l>
<l n="158">καὶ νέκυας τελέσω ζηλήμονας, εἰ παρὰ Λήθῃ</l>
<l n="159">εἰς Παφίην μετὰ πότμον ἔτι φθονέουσι γυναῖκες.</l>
<l n="160">ἕσπομαι, ἢν ἐθέλῃς, καὶ ὁμόστολος, οὐ τρομέω δὲ </l>
<l n="161">πλαγκτοσύνην ἀδίδακτον. ἀμείλιχε, γίνεο Κάδμου</l>
<l n="162">κουριδίη παράκοιτις· ἐγὼ θαλαμηπόλος εἴην</l>
<l n="163">ἀμφοτέροις θεράπαινα, καὶ Ἁρμονίῃ καὶ ἀκοίτῃ.</l>
<l n="164">ἀλλὰ πάλιν τρομέω σε, καὶ εἰ κρύπτειν μενεαίνεις,</l>
<pb id="v.1.p.146"/>
<l n="165">μή ποτέ σοι διὰ λέκτρα χόλον καὶ ζῆλον ἐγείρω, </l>
<l n="166">ὅττι, θεά περ ἐοῦσα καὶ αἰθέρος ὄρχαμος, Ἥρη</l>
<l n="167">Ζηνὸς ἐπιχθονίῃσι νόθαις ἀλόχοισι μεγαίρει·</l>
<l n="168">Εὐρώπῃ κεχόλωτο καὶ ἤκαχεν ἄστατον Ἰώ·</l>
<l n="169">οὐδὲ θεὰς μεθέηκε· χολωομένης δὲ τεκούσης</l>
<l n="170">ἤλασεν ὠδίνουσαν Ἄρης ἐγκύμονα Λητώ. </l>
<l n="171">εἰ μὴ ζῆλος ἔχει σε, πόθων ἵνα φάρμακον εὕρω,</l>
<l n="172">εἰς μίαν ἠριγένειαν ἐμοὶ πόρε τοῦτον ἀκοίτην,</l>
<l n="173">ναί, λίτομαι, καὶ νυκτὸς ἕνα δρόμον· εἰ δὲ μεγαίρεις,</l>
<l n="174">χειρὶ τεῇ με δάιξον, ὅπως ἄμπαυμα νοήσω</l>
<l n="175">τηλίκον ἀπρήυντον ἀεὶ κατὰ νύκτα καὶ ἠῶ </l>
<l n="176">ἐνδόμυχον μεθέπουσα περὶ φρένα βοσκόμενον πῦρ.’</l>
<l n="177">εἶπε, καὶ Ἁρμονίην φυγοδέμνιον ἤλασε κεστῷ</l>
<l n="178">εἰς πλόον οἰστρήσασα πόθῳ πειθήμονα κούρην.</l>
<l n="179">ἡ δὲ μεταστρέψασα νόον διδυμάονι βουλῇ</l>
<l n="180">ξεῖνον ἔχειν μενέαινε καὶ ἤθελε πατρίδα ναίειν, </l>
<l n="181">καί τινα μῦθον ἔειπεν ἱμασσομένη νόον οἴστρῳ·</l>
<l n="182">‘Ὤμοι, τίς μετάμειψεν ἐμὴν φρένα; σώζεο, πάτρη,</l>
<l n="183">χαίροις, Ἠμαθίων καὶ πᾶς δόμος· ἄντρα Καβείρων,</l>
<l n="184">χαίρετε, καὶ σκοπιαὶ Κορυβαντίδες· οὐκέτι λεύσσω</l>
<l n="185">μητρῴης Ἑκάτης νυχίην θιασώδεα πεύκην. </l>
<l n="186">σώζεο, παρθενίη, νυμφεύομαι ἡδέι Κάδμῳ·</l>
<l n="187">Ἄρτεμι, μὴ νεμέσα, χαροπῆς ἁλὸς οἶδμα περήσω.</l>
<l n="188">ἀλλʼ ἐρέεις, ὅτι πόντος ἀμείλιχος· οὐκ ἀλεγίζω</l>
<l n="189">μαινομένου ῥοθίοιο, συνολλυμένους δὲ δεχέσθω</l>
<l n="190">Ἁρμονίην καὶ Κάδμον ἐμὸν μητρώιον ὕδωρ. </l>
<l n="191">ἕσπομαι ἡβητῆρι γάμους βοόωσα θεάων·</l>
<l n="192">εἰ μὲν ἐς ἀντολίην με φέρει πλώουσαν ἀκοίτης,</l>
<l n="193">ἵμερον Ὠρίωνος ἐς Ἠριγένειαν ἐνίψω,</l>
<pb id="v.1.p.148"/>
<l n="194">καὶ Κεφάλου θαλάμων μιμνήσκομαι· εἰ δέ ποτʼ ἔλθω</l>
<l n="195">εἰς δύσιν ἀχλυόεσσαν, ἐπʼ Ἐνδυμίωνι καὶ αὐτὴ </l>
<l n="196">Λατμιὰς ἶσα παθοῦσα παρηγορέει με Σελήνη.’</l>
<l n="197">τοῖα νοοπλανέεσσι μεληδόσιν ἤπυε κούρη</l>
<l n="198">ἄσχετος ἱμερόεντι δαϊζομένη νόον οἴστρῳ·</l>
<l n="199">καὶ κινυρῇ ῥαθάμιγγι διαινομένοιο προσώπου</l>
<l n="200">Ἠλέκτρης κύσε χεῖρα καὶ ὄμματα καὶ πόδας ἄκρους </l>
<l n="201">καὶ κεφαλὴν καὶ στέρνα, καὶ Ἠμαθίωνος ὀπωπὴν</l>
<l n="202">χείλεσιν αἰδομένοισι, κασιγνήτου περ ἐόντος,</l>
<l n="203">πάσας δʼ ἀμφιπόλους ἠγκάζετο· μυρομένη δὲ</l>
<l n="204">τυκτὰ πολυγλυφέων ἠσπάσσατο κύκλα θυράων</l>
<l n="205">ἄπνοα καὶ κλιντῆρα καὶ ἕρκεα παρθενεῶνος· </l>
<l n="206">πατρῴην δὲ λαβοῦσα κόνιν προσπτύξατο κούρη.</l>
<l n="207">καὶ τότε χειρὸς ἔχουσα θεῶν ὑπὸ μάρτυρι πομπῇ</l>
<l n="208">Ἁρμονίην ἀνάεδνον ὀφειλομένην φέρε Κάδμῳ</l>
<l n="209">Ἠλέκτρη, χυτὸν ὄμβρον ἀποσμήξασα προσώπου.</l>
<l n="210">Κυπριδίην δὲ θύγατρα λαβὼν ἠῷος ὁδίτης </l>
<l n="211">γρηὶ σὺν ἀμφιπόλῳ λίπε δώματα, δῶρον ἀνάσσης</l>
<l n="212">λάτριν ἔχων πομπῆα διʼ ἄστεος ἄχρι θαλάσσης.</l>
<l n="213">παρθενικὴν δʼ ὁρόωσα παρʼ ᾐόνας ὑψόθι πόντου</l>
<l n="214">ξείνῳ ἐφεσπομένην, φλογερῇ ζείουσαν ἀνάγκῃ,</l>
<l n="215">Κύπριδι μεμφομένη φιλοκέρτομος ἴαχε Μήνη· </l>
<l n="216">‘Κύπρι, καὶ εἰς σέο τέκνα κορύσσεαι, οὐδὲ καὶ αὐτῆς</l>
<l n="217">ὑμετέρης ὠδῖνος ἐφείσατο κέντρον Ἐρώτων;</l>
<l n="218">ἥν τέκες, οὐκ ἐλέαιρες, ἀμείλιχε; καὶ τίνα κούρην</l>
<pb id="v.1.p.150"/>
<l n="219">οἰκτείρεις ἑτέρην, ὅτε σὸν γένος εἰς πόθον ἕλκεις;</l>
<l n="220">πλάζεο καὶ σύ, φίλη· Παφίης τέκος εἰπὲ τεκούσῃ· </l>
<l n="221">ʽκ̔ερτομέει Φαέθων σε, καὶ αἰσχύνει με Σελήνη.ʼ</l>
<l n="222">Ἁρμονίη, λιπόπατρι δυσίμερε, κάλλιπε Μήνῃ</l>
<l n="223">νυμφίον Ἐνδυμίωνα, καὶ ἄμφεπε Κάδμον ἀλήτην,</l>
<l n="224">τλῆθι φέρειν πόνον ἶσον, ἐρωτοτόκῳ δὲ μερίμνῃ</l>
<l n="225">μνώεο καὶ σὺ καμοῦσα ποθοβλήτοιο Σελήνης.’ </l>
<l n="226">ὣς φαμένης ἑτάρους ὑπὲρ ᾐόνα Κάδμος ἐπείγων</l>
<l n="227">ὁλκάδος ἰθυπόροιο παλίμπορα πείσματα λύσας</l>
<l n="228">εἰαρινῷ κόλπωσεν ἀχείμονι λαῖφος ἀήτῃ·</l>
<l n="229">διχθαδίους δὲ κάλωας ἐφαψάμενός τινι γόμφῳ</l>
<l n="230">δουροπαγές πόμπευε διʼ οἴδματος ἅρμα θαλάσσης, </l>
<l n="231">ἰσάζων ἑκάτερθε νεὼς πόδας, οἷα δὲ Φοῖνιξ,</l>
<l n="232">ναυτιλίης νοέων πατρώιον ἠθάδα τέχνην,</l>
<l n="233">πηδαλίῳ παρέμιμνεν· ἐπὶ πρύμνῃ δὲ καὶ αὐτὴν</l>
<l n="234">Ἁρμονίην ἄψαυστον ὁμόπλοον ἵδρυε κούρην</l>
<l n="235">νηὸς ἰδὼν ξείνὁ??ʼς ἐπιβήτορας, οὓς τότε ναῦται </l>
<l n="236">μισθοφόρους ἐδέχοντο. καὶ ἠρέμα σύμπλοος ἀνὴρ</l>
<l n="237">ἀμφοτέρους ὁρόων ἐκεράσσατο θαύματι φωνήν·</l>
<l n="238">‘Αὐτὸς Ἔρως πέλεν οὗτος ὁ ναυτίλος· οὐ νέμεσις γὰρ</l>
<l n="239">υἷα τεκεῖν πλωτῆρα θαλασσαίην Ἀφροδίτην·</l>
<l n="240">ἀλλὰ βέλος καὶ τόξον ἔχει καὶ πυρσὸν ἀείρει </l>
<l n="241">βαιὸς Ἔρως πτερύγεσσι κεκασμένος· εἰσορόω δὲ</l>
<l n="242">ὁλκάδα Σιδονίην. Δολόεις τάχα φώριος Ἄρης</l>
<l n="243">ἕζεται ἐν πρύμνῃσιν ἔσω Λιβάνοιο κομίζων</l>
<l n="244">ἑσπερίην πλώουσαν ἀπὸ Θρῄκης Ἀφροδίτην.</l>
<l n="245">ἵλαθι, μῆτερ Ἔρωτος, ἀκυμάντῳ δὲ γαλήνῃ </l>
<l n="246">πέμπέ μοι ἴκμενον οὖρον ἀχείμονι μητρὶ θαλάσσῃ.’</l>
<pb id="v.1.p.152"/>
<l n="247">τοῖον ἔπος λαθραῖον ὁμόπλοος ἔννεπεν ἀνὴρ</l>
<l n="248">λοξὸς ἐς Ἁρμονίην ἀντώπιον ὄμμα τιταίνων.</l>
<l n="249">καὶ πλόον ἤνυσε Κάδμος ἐς Ἑλλάδα, Φοιβάδος ὀμφῆς</l>
<l n="250">οἶστρον ἔχων πραπίδεσσι, Διὸς δέ οἱ αἰὲν ἐπείγων </l>
<l n="251">ἔνθεος ἀπλανέεσσιν ἐπέτρεχε μῦθος ἀκουαῖς.</l>
<l n="252">ἔνθα Πανελλήνεσσι νεώτερα δῶρα τιταίνων</l>
<l n="253">ἀρχεκάκου Δαναοῖο φερέσβιον ἔκρυφε τέχνην,</l>
<l n="254">ὑδροφόρου Δαναοῖο· τί γὰρ πλέον εὗρεν Ἀχαιοῖς,</l>
<l n="255">εἴ ποτε χαλκείῃσι πεδοσκαφέεσσι μακέλλαις </l>
<l n="256">χάσματος οὐδαίοιο χυτὸν κενεῶνα κολάψας</l>
<l n="257">δίψιον Ἄργος ἔπαυσε, κονιομένοις δὲ πολίταις</l>
<l n="258">ὑγρὰ ποδῶν ἐπίβαθρα πόρεν, ξεινήιον ὕδωρ,</l>
<l n="259">ἐκ βυθίων λαγόνων ὀλίγον ῥόον; αὐτὰρ ὁ πάσῃ</l>
<l n="260">Ἑλλάδι φωνήεντα καὶ ἔμφρονα δῶρα κομίζων </l>
<l n="261">γλώσσης ὄργανα τεῦξεν ὁμόθροα, συμφυέος δὲ</l>
<l n="262">ἁρμονίης στοιχηδὸν ἐς ἄζυγα σύζυγα μίξας</l>
<l n="263">γραπτὸν ἀσιγήτοιο τύπον τορνώσατο σιγῆς,</l>
<l n="264">πάτρια θεσπεσίης δεδαημένος ὄργια τέχνης,</l>
<l n="265">Αἰγυπτίης σοφίης μετανάστιος, ἦμος Ἀγήνωρ </l>
<l n="266">Μέμφιδος ἐνναέτης ἑκατόμπυλον ᾤκισε Θήβην·</l>
<l n="267">καί, ζαθέων ἄρρητον ἀμελγόμενος γάλα βίβλων,</l>
<l n="268">χειρὸς ὀπισθοπόροιο χαράγματα λοξὰ χαράσσων</l>
<l n="269">ἔγραφεν ἀγκύλα κύκλα· καὶ Αἰγυπτίου Διονύσου</l>
<l n="270">εὔια φοιτητῆρος Ὀσίριδος ὄργια φαίνων </l>
<l n="271">μύστιδος ἐννυχίας τελετὰς ἐδιδάσκετο τέχνης,</l>
<pb id="v.1.p.154"/>
<l n="272">καὶ κρυφίῃ μάγον ὕμνον ἀνέκλαγε θυιάδι φωνῇ</l>
<l n="273">λεπτὸν ἔχων ὀλόλυγμα· λιθοξοάνοιο δὲ νηοῦ</l>
<l n="274">γλυπτὰ βαθυνομένῳ κεχαραγμένα δαίδαλα τοίχῳ</l>
<l n="275">κουρίζων δεδάηκε· πολυφράστῳ δὲ μενοινῇ </l>
<l n="276">μετρήσας φλογόεσσαν ἀνηρίθμων ἴτυν ἄστρων</l>
<l n="277">καὶ δρόμον Ἠελίοιο μαθὼν καὶ μέτρον ἀρούρης,</l>
<l n="278">χειρὸς ἐυστροφάλιγγος ὁμόπλοκα δάκτυλα κάμψας,</l>
<l n="279">ἄστατα κύκλα νόησε παλιννόστοιο Σελήνης,</l>
<l n="280">πῶς τρισσαῖς ἑλίκεσσι μετάτροπον εἶδος ἀμείβει, </l>
<l n="281">ἀρτιφαής, διχόμηνις, ὅλῳ στίλβουσα προσώπῳ,</l>
<l n="282">πῶς δὲ συναπτομένη καὶ ἀπόρρυτος ἄρσενι πυρσῷ</l>
<l n="283">ἠελίου γενετῆρος ἀμήτορι τίκτεται αἴγλῃ,</l>
<l n="284">πατρὸς ὑποκλέπτουσα παλιμφυὲς αὐτόγονον πῦρ.</l>
<l n="285">τοῖος ἔην· καὶ κραιπνὸς Ἀχαιίδος ἄστεα βαίνων </l>
<l n="286">ναυτιλίην μεθέηκε· σὸν Ἁρμονίῃ δὲ κομίζων</l>
<l n="287">ἑσμὸν ἁλιπλανέων ἑτάρων χερσαῖον ὁδίτην</l>
<l n="288">ἅρμασιν ἱππείοισι καὶ ἀχθοφόροισιν ἁμάξαις</l>
<l n="289">μαντῴοις ἀδύτοισιν ἐπέστιχεν· ἔνθα κιχήσας</l>
<l n="290">Δελφὸν ἀσιγήτοιο μεσόμφαλον ἄξονα Πυθοῦς </l>
<l n="291">μαντοσύνην ἐρέεινε, καὶ ἔμφρονα Πύθιος ἄξων</l>
<l n="292">κυκλόθεν αὐτοβόητος ἐθέσπισε κοιλάδι φωνῇ·</l>
<l n="293">‘Κάδμε, μάτην, περίφοιτε, πολυπλανὲς ἴχνος ἑλίσσεις·</l>
<l n="294">μαστεύεις τινὰ ταῦρον, ὃν οὐ βοέη τέκε γαστήρ,</l>
<l n="295">μαστεύεις τινὰ ταῦρον, ὃν οὐ βροτὸς οἶδε κιχῆσαι· </l>
<l n="296">Ἀσσυρίην ἀπόειπε, τεῆς δʼ ἡγήτορα πομπῆς</l>
<l n="297">ἄμφεπε βοῦν χθονίην, μὴ δίζεο ταῦρον Ὀλύμπου·</l>
<pb id="v.1.p.156"/>
<l n="298">νυμφίον Εὐρώπης οὐ βουκόλος οἶδεν ἐλαύνειν·</l>
<l n="299">οὐ νομόν, οὐ λειμῶνα μετέρχεται, οὔ τινι κέντρῳ</l>
<l n="300">πείθεται, οὐ μάστιγι κελεύεται· οἶδεν ἀείρειν </l>
<l n="301">Κύπριδος ἁβρὰ λέπαδνα καὶ οὐ ζυγόδεσμον ἀρότρων,</l>
<l n="302">αὐχένα μοῦνον Ἔρωτι καὶ οὐ Δήμητρι τιταίνει.</l>
<l n="303">ἀλλὰ πόθον Τυρίοιο τεοῦ γενετῆρος ἐάσας</l>
<l n="304">μίμνε παρʼ ἀλλοδαποῖσι, καὶ Αἰγυπτίης σέο Θήβης</l>
<l n="305">πατρίδος ἄστυ πόλισσον ἐπώνυμον, ἧχι πεσοῦσα </l>
<l n="306">εὐνήσει βαρύγουνον ἑὸν πόδα δαιμονίη βοῦς.’</l>
<l n="307">ὣς φάμενος τριπόδων ἐπεκοίμισε θυιάδα φωνήν,</l>
<l n="308">καὶ ῥία Παρνησσοῖο τινάσσετο Φοιβάδος ἠχοῦς</l>
<l n="309">γείτονος εἰσαΐοντα, καὶ ὀμφήεντι ῥεέθρῳ</l>
<l n="310">Κασταλίης πάφλαζε νοήμονος ἔνθεον ὕδωρ. </l>
<l n="311">εἶπε θεός· καὶ Κάδμος ἐχάζετο καὶ παρὰ νηῷ</l>
<l n="312">βοῦν ἴδε, νισσομένῃ δὲ συνέστιχεν· ἑσπόμενοι δὲ</l>
<l n="313">ἀνέρες ἀπλάγκτοιο βοὸς βραδυπειθέι χηλῇ</l>
<l n="314">φειδομένην ἰσόμετρον ἐποιήσαντο πορείην</l>
<l n="315">ὀτρηροὶ θεράποντες· ὅθεν τότε Κάδμος ὁδεύων </l>
<l n="316">ἱερὸν ἔδρακε χῶρον ἐπόψιον, ἧχι νοήσας</l>
<l n="317">Πύθιος ἐννεάκυκλον ὀρειάδος ὁλκὸν ἀκάνθης</l>
<l n="318">εὔνασε Κιρραίης θανατηφόρον ἰὸν ἐχίδνης.</l>
<l n="319">Παρνησσοῦ δὲ κάρηνα λιπὼν μετανάστιος ἀνὴρ</l>
<l n="320">Δαυλίδος ἔστιχεν οὖδας ὁμούριον, ἔνθεν ἀκούω </l>
<l n="321">σιγαλέης λάλον εἷμα δυσηλακάτου Φιλομήλης,</l>
<l n="322">Τηρεὺς ἣν ἐμίαινεν, ὅτε ζυγίη φύγεν Ἥρη</l>
<l n="323">συζυγίην ἀχόρευτον ὀρεσσαύλων ὑμεναίων,</l>
<l n="324">κούρη δʼ ἀστορέεσσιν ἐπεστενάχιζε χαμεύναις</l>
<l n="325">εἰνοδίου θαλάμοιο, λιπογλώσσοιο δὲ κούρης </l>
<l n="326">μυρομένης Θρήισσαν ἀναγκαίην Ἀφροδίτην</l>
<l n="327">δάκρυσι μιμηλοῖσι λιπόθροος ἔστενεν Ἠχώ,</l>
<pb id="v.1.p.158"/>
<l n="328">παρθενικὴν φυγόδεμνον ὀδυρομένη Φιλομήλην,</l>
<l n="329">ὁππότε φοινήεντι μεμιγμένον αἵματος ὁλκῷ</l>
<l n="330">γλώσσης ἀρτιτόμοιο συνέβλυεν αἷμα κορείης· </l>
<l n="331">καὶ Τιτυοῦ πόλιν εἶδεν, ὅπῃ θρασὺς υἱὸς Ἀρούρης</l>
<l n="332">ἄλσεα καλλιπέτηλα διαστείχων Πανοπῆος</l>
<l n="333">ἁγνὰ βιαζομένης ἀνεσείρασε φάρεα Λητοῦς·</l>
<l n="334">καὶ ποδὸς ἴχνος ἔθηκε Ταναγραίῳ κενεῶνι,</l>
<l n="335">ἐκ δὲ Κορωνείης Ἁλιάρτιον οὖδας ἀμείβων </l>
<l n="336">Θεσπιέων τε πόληα βαθυκνήμους τε Πλαταιὰς</l>
<l n="337">Ἀονίης σχεδὸν ἦλθε πέδον Βοιωτὸν ὁδεύων,</l>
<l n="338">ἧχί ποτʼ Ὠρίωνα, δυσίμερον υἱέα γαίης,</l>
<l n="339">σκορπίος, ἀστόργοιο βοηθόος ἰοχεαίρης,</l>
<l n="340">τηλίκον ἐπρήνιξεν, ἀνυμφεύτοιο θεαίνης </l>
<l n="341">ἀκροτάτην ἔτι πέζαν ἀναστείλαντα χιτῶνος,</l>
<l n="342">ὁ βραδὺς ἑρπύζων, χθόνιον τέρας, ἀντιβίου δὲ</l>
<l n="343">ταρσὰ χαλαζήεντι τυχὼν ἐχαράξατο κέντρῳ.</l>
<l n="344">καὶ γαίης ἐπέβη Χαιρωνίδος, ἔνθα κονίην</l>
<l n="345">ἀργυφέην τέμνουσα βοὸς λευκαίνετο χηλή, </l>
<l n="346">καὶ κραναῆς μεθέπων πολυκαμπέα κύκλα πορείης</l>
<l n="347">λευκὰ κονιομένων ἀπεσείσατο λύματα ταρσῶν.</l>
<l n="348">καὶ βοὸς ὀμφήεσσα χαμευνάδος ὤκλασε χηλὴ</l>
<pb id="v.1.p.160"/>
<l n="349">ἄστεος ἐσσομένοιο προάγγελος. ἀλλʼ ὅτε Κάδμῳ</l>
<l n="350">Πύθιον οὐδαίης ἐτελείετο θέσφατον ἠχοῦς, </l>
<l n="351">βοῦν ἱερὴν θυόεντι διαστήσας παρὰ βωμῷ</l>
<l n="352">δίζετο πηγαίων ὑδάτων χύσιν, ὄφρα καθήρῃ</l>
<l n="353">μαντιπόλους ἕο χεῖρας, ἐπισπείσῃ δὲ θυηλαῖς</l>
<l n="354">ἁγνὸν ὕδωρ· οὔ πω γὰρ ἐν οἰνοφύτοισιν ἀλωαῖς</l>
<l n="355">ἁβρὸς ἀεξομένης ἀνεφαίνετο καρπὸς ὀπώρης. </l>
<l n="356">καὶ πόδας ἐστήριξε δρακοντοβότῳ παρὰ Δίρκῃ·</l>
<l n="357">στῆ δὲ ταφών, ὅθι λοξὰ φανεὶς ὀφιώδεϊ δεσμῷ</l>
<l n="358">Ἄρεος αἰολόνωτος ὄφις μιτρώσατο πηγήν,</l>
<l n="359">καὶ στρατὸν ἐπτοίησεν, ὅσος πολὺς ἕσπετο Κάδμῳ·</l>
<l n="360">τὸν μὲν ὑπὸ στέρνοισι δακὼν χαροποῖσι γενείοις, </l>
<l n="361">τὸν δὲ δαφοινήεντι τυχὼν ἐχάραξεν ὀδόντι,</l>
<l n="362">ἄλλου μαρναμένοιο βιοσσόον ἧπαρ ἀμύξας</l>
<l n="363">θῆκε νέκυν· ψαφαρὴ δὲ κατʼ αὐχένος ἔρρεε χαίτη</l>
<l n="364">αὐτομάτη, πλαδαροῖο διειλυαθεῖσα καρήνου· </l>
<l n="377">ἄλλον ἀνεπτοίησε θορὼν ὑπὲρ ἄντυγα κόρσης </l>
<l n="378">ἀνδρομέης, ἑτέρου δὲ διέτρεχεν ἀνθερεῶνος</l>
<l n="379">ἄσχετος, ἰοβόλῳ δὲ βαλὼν ὀφθαλμὸν ἐέρσῃ</l>
<l n="380">μαρμαρέην ἤχλυσε μεμυκότος ὄμματος αἴγλην· </l>
<l n="381">ἄλλου ταρσὸν ἔμαρψε, χαρασσόμενον δὲ γενείῳ</l>
<l n="382">εἶχε δακών, καὶ χλωρὸν ἀνήρυγεν ἀφρὸν ὀδόντων</l>
<l n="383">εἰς δέμας ἠιθέοιο, πελιδναίῳ δὲ σιδήρῳ</l>
<l n="384">ἰσοφυὴς χλοάοντι διεψύχθη δέμας ἰῷ·</l>
<l n="385">ἄλλου φυσιόωντος ὑπὸ πληγῇσι γενείων </l>
<l n="386">ἀσταθέες μήνιγγες ἐκυμαίνοντο καρήνου</l>
<l n="387">δήγματι φαρμακόεντι, διʼ ἐγκεφάλου δὲ χυθέντος</l>
<l n="388">μυδαλέῳ μυκτῆρι κατάσσυτος ἔρρεεν ἰχώρ. </l>
<l n="365">καὶ ταχὺς ἀμφιέλικτος ἐπὶ κνήμῃσιν ἀνέρπων </l>
<l n="366">Κάδμον ἀπειλητῆρι δράκων ἐζώσατο δεσμῷ,</l>
<pb id="v.1.p.162"/>
<l n="367">καὶ δέμας ὀρθώσας μελέων ἐπιβήτορι παλμῷ</l>
<l n="368">ταυρείης περίκυκλον ἐς ὀμφαλὸν ἆλτο βοείης·</l>
<l n="369">καὶ σκολιαῖς ἑλίκεσσι πόδας μιτρούμενος ἀνὴρ</l>
<l n="370">ὁλκαίῃ βαρύδεσμος ἐχιδναίῃ κάμε σειρῇ, </l>
<l n="371">φόρτον ἔχων δασπλῆτα, βαρυνόμενον δὲ φορῆα</l>
<l n="372">ὄρθιον ἑστηῶτα κατέσπασεν εἰς πέδον ἕλκων,</l>
<l n="373">καὶ στόμα πικρὸν ἔλυσε, δυσηλεγέος δὲ χανόντος</l>
<l n="374">φοίνιος ὠμοβόρου πυλεὼν εὐρύνετο λαιμοῦ,</l>
<l n="375">καὶ κεφαλὴν δόχθωσε, τινασσομένου δὲ καρήνου </l>
<l n="376">ὑψιτενὴς ἐλέλικτο μέσος κυρτούμενος αὐχήν. </l>
<l n="389">ἀλλʼ ὅτε Κάδμος ἔκαμνε, τότε σχεδὸν ἦλθεν Ἀθήνη </l>
<l n="390">ἐσσομένης δονέουσα προάγγελον αἰγίδα νίκης </l>
<l n="391">Γοργείῳ κομόωσαν ἐχιδνήεντι καρήνῳ,</l>
<l n="392">καί οἱ ἀτυζομένῳ λαοσσόος ἴαχε δαίμων·</l>
<l n="393">‘Κάδμε, Γιγαντοφόνοιο Διὸς συνάεθλε κυδοιμοῦ,</l>
<l n="394">δειμαίνεις ἕνα μοῦνον ἰδὼν ὄφιν; ἐν δὲ κυδοιμοῖς</l>
<l n="395">σοὶ πίσυνος Τυφῶνα κατεπρήνιξε Κρονίων </l>
<l n="396">τοσσατίοις κομόωντα δρακοντείοισι καρήνοις.</l>
<l n="397">παύεο θηρείων τρομέων συριγμὸν ὀδόντων·</l>
<l n="398">Παλλὰς ἐποτρύνει σε, καὶ οὐ φονίῃ παρὰ Δίρκῃ</l>
<l n="399">ῥύσεται ἑρπηστῆρα φυλάκτορα χάλκεος Ἄρης.</l>
<l n="400">ἀλλά, καταφθιμένοιο λαβὼν δασπλῆτας ὀδόντας </l>
<l n="401">θηρός, ἐχιδνήεντι περισπείρας χθόνα καρπῷ</l>
<l n="402">κεῖρε Γιγαντείης ὀφιώδεα λήια χάρμης,</l>
<l n="403">γηγενέων δὲ φάλαγγας ἑνὶ ξύνωσον ὀλέθρῳ</l>
<l n="404">πέντε λιπὼν ζώοντας· ἐπεσσομένῃσι δὲ Θήβαις</l>
<l n="405">σπαρτῶν ἀγλαόκαρπος ἀνασταχύοιτο γενέθλη.’ </l>
<l n="406">ὣς φαμένη θάρσυνε τεθηπότα Κάδμον Ἀθήνη,</l>
<l n="407">καὶ βαθὺν ἠνεμόεντι κατέγραφεν ἠέρα ταρσῷ,</l>
<pb id="v.1.p.164"/>
<l n="408">δυσαμένη Διὸς οἶκον. ὁ δὲ τραφερῇ παρὰ βώλῳ</l>
<l n="409">μάρμαρον εὐρυάλωος ἐύτροχον οὖρον ἀρούρης</l>
<l n="410">ἵστατο κουφίζων κραναὸν βέλος, ἰθυπόρῳ δὲ </l>
<l n="411">ἄκρα δρακοντείοιο καρήατος ἔθλασε πέτρῳ·</l>
<l n="412">θηγαλέην δὲ μάχαιραν ἐρυσσάμενος παρὰ μηροῦ</l>
<l n="413">αὐχένα θηρὸς ἔτεμνεν· ἀπαμηθεῖσα δὲ κόρση</l>
<l n="414">σώματος ἐκτὸς ἔμιμνε, κυλινδομένη δὲ κονίῃ</l>
<l n="415">ἠθάδα κύκλον ἕλισσε παλίλλυτον ἄστατος οὐρή, </l>
<l n="416">καὶ δαπέδῳ τετάνυστο δράκων νέκυς. ἀμφὶ δὲ νεκρῷ</l>
<l n="417">θοῦρος Ἄρης βαρύμηνις ἀνέκραγε· χωομένου δὲ</l>
<l n="418">Κάδμος ἀμειβομένων μελέων ἑλικώδεϊ μορφῇ</l>
<l n="419">ἀλλοφυὴς ἤμελλε παρʼ Ἰλλυρίδος σφυρὰ γαίης</l>
<l n="420">ξεῖνον ἔχειν ἴνδαλμα δρακοντείοιο προσώπου. </l>
<l n="421">ἀλλὰ τὰ μὲν πέπρωτο μετὰ χρόνον. αὐτὰρ ὁ μέσσῃ</l>
<l n="422">χαλκείῃ κυνέῃ συνελέξατο καρπὸν ὀλέθρου,</l>
<l n="423">θηρείων γενύων βλοσυρὸν θέρος· ἐνδαπίης δὲ</l>
<l n="424">Παλλάδος ὑβὸν ἄροτρον ἀπʼ ὀργάδος εἰς χθόνα σύρων</l>
<l n="425">καὶ χαροπῆς ἀρόσας πολεμητόκον αὔλακα γαίης </l>
<l n="426">ἰοβόλων ἔσπειρε πολύστιχον ὄγμου ὀδόντων.</l>
<l n="427">καὶ στάχυς αὐτολόχευτος ἀνηέξητο Γιγάντων,</l>
<l n="428">ὧν ὁ μὲν ὑψικάρηνος ἀνέδραμεν ἄκρα τιταίνων</l>
<l n="429">στήθεος εὐθώρηκος, ὁ δὲ προθορόντι καρήνῳ</l>
<l n="430">φρικτὸν ἀνοιγομένης ὑπερέσχεθεν ὦμον ἀρούρης· </l>
<l n="431">ἄλλος ἄνω προύκυψεν ἐς ὀμφαλόν, ὃς δʼ ἐπὶ γαίῃ</l>
<l n="432">ἡμιτελὴς ἀνέτελλε πεδοτρεφὲς ὅπλον ἀείρων·</l>
<l n="433">ἄλλος ὑπερκύπτοντα λόφον προβλῆτα τιταίνων</l>
<l n="434">οὔ πω στέρνον ἔφαινε, καὶ εἰσέτι μητρὸς ἀνέρπων</l>
<l n="435">ἐκ λαγόνων κατὰ βαιὸν ἀταρβέι μάρνατο Κάδμῳ </l>
<l n="436">τεύχεσιν αὐτοφύτοις κεκορυθμένος· ἆ μέγα θαῦμα,</l>
<pb id="v.1.p.166"/>
<l n="437">ὥπλισεν Εἰλείθυια, τὸν οὐ μαιώσατο μήτηρ·</l>
<l n="438">καί τις ἀνηκόντιζεν ὁμόγνιον ἔγχος ἀφάσσων</l>
<l n="439">ἡμιφανής, ὁ δὲ κοῦφος ὅλον δέμας εἰς φάος ἕλκων</l>
<l n="440">ἄκρα ποδῶν ἀτέλεστα πεπηγότα λεῖπεν ἀρούρῃ. </l>
<l n="441">οὐ μὲν ἐφημοσύνης ἐπελήσατο Κάδμος Ἀθήνης,</l>
<l n="442">ἀλλὰ παλιμφυέων καλάμην ἤμησε Γιγάντων·</l>
<l n="443">τὸν μὲν ὑπὲρ μαζοῖο βαλὼν ἀνεμώδεϊ λόγχῃ,</l>
<l n="444">τὸν δὲ κατὰ κληῖδα παρὰ πλατὺν αὐχένα τύψας</l>
<l n="445">ὀστέα λαχνήεντος ἀνέσχισεν ἀνθερεῶνος· </l>
<l n="446">ἄλλον ἀκοντιστῆρι βαλὼν ἐχαράξατο πέτρῳ</l>
<l n="447">γαστέρος ἄχρι φανέντα· καὶ αἵματος αἰνογιγάντων</l>
<l n="448">ἐκχυμένου ποταμηδὸν Ἄρης ὠλίσθανε λύθρῳ</l>
<l n="449">φοινίξας ἑὰ γυῖα, παρισταμένης δὲ κυδοιμῷ</l>
<l n="450">πορφυρέῃ ῥαθάμιγγι χιτὼν ἐρυθαίνετο Νίκης. </l>
<l n="451">ἄλλου μαρναμένοιο παρʼ ἰσχίον ἄορι τύψας</l>
<l n="452">συμφυέος διέκερσε σὺν ἰξύι νῶτα βοείης.</l>
<l n="453">καὶ φόνος ἄσπετος ἔσκε· δαϊζομένων δὲ Γιγάντων</l>
<l n="454">λοίγιος αἱμαλέης ἀνεκήκιεν αὐλὸς ἐέρσης</l>
<l n="455">ἄορι θεινομένων. ὁ δὲ Παλλάδος ἔμφρονι βουλῇ </l>
<l n="456">γηγενέων τινὰ πέτρον ἐπῃώρησε καρήνων·</l>
<l n="457">οἱ δὲ δαφοινήεντι πόθῳ μεθύοντες Ἐνυοῦς</l>
<l n="458">Ἄρεϊ βακχεύθησαν, ὁμογνήτῳ δὲ σιδήρῳ</l>
<l n="459">ἀλλήλων ὀλετῆρες ἐτυμβεύοντο κονίῃ.</l>
<l n="460">ἄλλῳ δʼ ἄλλος ἔριζεν· ἐρευθιόωντι δὲ λύθρῳ </l>
<l n="461">στικτὰ διαινομένης ἐμελαίνετο νῶτα βοείης</l>
<l n="462">γηγενέος κταμένοιο· κατουδαίης δὲ μαχαίρης</l>
<l n="463">γνωτοφόνῳ γλωχῖνι δαΐζετο καρπὸς ἀρούρης.</l>
</div1>
<pb id="v.1.p.168"/>
<div1 type="book" n="5">
<argument>
<l n="1">πέμπτον ἔτι σκοπίαζε καὶ Ἀκταίωνα νοήσεις,</l>
<l n="2">τὸν κεμὰς οὐκ ὤδινε, κυνοσπάδα νεβρὸν ἀλήτην.</l>
</argument>
<l n="1">ἀλλʼ ὅτε δὴ πολέμων ὀφιώδεα λήια κείρων</l>
<l n="2">Κάδμος ὀδοντοφύτων καλάμην ἤμησε Γιγάντων,</l>
<l n="3">σπένδων λύθρον Ἄρηι θαλύσια δηιοτῆτος,</l>
<l n="4">φαιδρύνας ἑὰ γυῖα δρακοντοβότῳ παρὰ Δίρκῃ</l>
<l n="5">Δελφίδα βοῦν ἱέρευσε θεοδμήτων ἐπὶ βωμῶν, </l>
<l n="6">Παλλάδι καλὸν ἄγαλμα. Καταρχομένῳ δὲ θυηλὰς</l>
<l n="7">δίζυγες ἔνθα καὶ ἔνθα περιρραίνοντο κεραῖαι</l>
<l n="8">οὐλοχύταις· ὁ δὲ γυμνὸν ἑλὼν παρὰ γείτονι μηρῷ</l>
<l n="9">φάσγανον Ἀσσυρίοιο παρήορον ἐκ τελαμῶνος</l>
<l n="10">ἀκροτάτην τρίχα τάμνε τανυρρίνοιο <note n="1" place="unspecified" anchored="yes">The MSS. Read tanurrh/noio, edd variously tanurri/noio, talauri/noio, tanukrai/roio. The stem tanu—suggests that the poet meant horns.</note> καρήνου </l>
<l n="11">ἄορι κωπήεντι· Θεοκλύμενος δὲ κεραίης</l>
<l n="12">δραξάμενος μόσχοιο παλίντονον εἴρυσε δειρήν,</l>
<l n="13">αὐχενίους δὲ τένοντας ἀπηλοίησε Θυέστης</l>
<l n="14">ἀμφιτόμῳ βουπλῆγι, καὶ αἱμαλέῳ βοὸς ὁλκῷ</l>
<l n="15">λάινος Ὀγκαίης ἐρυθαίνετο βωμὸς Ἀθήνης, </l>
<l n="16">καὶ βοέου κερόεντος ἀρασσομένοιο μετώπου</l>
<l n="17">πρηνὴς μόσχος ἔπιπτε· δαϊζομένης δὲ σιδήρῳ</l>
<l n="18">πλευρὰ διατμήξαντες ἐμιστύλαντο μαχαίρῃ,</l>
<l n="19">καὶ βοέην τρηχεῖαν ἐγυμνώσαντο καλύπτρην</l>
<pb id="v.1.p.170"/>
<l n="20">ἐκταδίην· ὁ δὲ φαιδρὸν ἐπὶ χθονὶ φᾶρος ἑλίξας </l>
<l n="21">αὐτὸς ἄναξ πεπόνητο, καὶ εὐφυέων κρέα μηρῶν</l>
<l n="22">ὠμὰ διατμήξας ἐκαλύψατο δίξυγι δημῷ</l>
<l n="23">μιστύλλων κατὰ βαιόν, ἐπʼ ἀνθρακιῇ δὲ τανύσσας</l>
<l n="24">σπλάγχνα σιδηρείοισι πεπαρμένα μακρὰ κορύμβοις</l>
<l n="25">εἴρυσεν, ὀπτήσας ἁπαλῷ πυρί· μεσσοπαγῆ δὲ </l>
<l n="26">ἀκροπόρῳ στοιχηδὸν ἄγων τετορημένα χαλκῷ</l>
<l n="27">ἀνθοκόμου κατέθηκε χαμαιζήλοιο τραπέζης</l>
<l n="28">δαιτρός, ἐπασσυτέρους ὀβελοὺς ζείοντας ἀείρας.</l>
<l n="29">καὶ θυόεις ἐλέλικτο διʼ ἠέρος ἀτμὸς ἀλήτης</l>
<l n="30">Ἀσσυρίης λιβάνοιο. τελειομένης δὲ θυηλῆς </l>
<l n="31">δεῖπνον ἔην, καὶ Κάδμος ἑλὼν ἐπένειμεν ἑκάστῳ</l>
<l n="32">κεκριμένης ὀρέγων ἰσοελκέα μοῖραν ἐδωδῆς.</l>
<l n="33">δαιτυμόνων δὲ φάλαγγες ἐπʼ εὐκύκλοιο τραπέζης</l>
<l n="34">εἰλαπίνης ἀπέθεντο πόθον κεκορηότι θυμῷ.</l>
<l n="35">οὐδὲ δρακοντοφόνῳ καμάτων τέλος ἔπλετο Κάδμῳ, </l>
<l n="36">ἀλλὰ μεθʼ ἑρπηστῆρα, μετʼ ἄγρια φῦλα Γιγάντων,</l>
<l n="37">Ἐκτήνων προμάχοισι καὶ Ἄονι μάρνατο λαῷ</l>
<l n="38">βάρβαρον ἀμώων στάχυν Ἄρεος, ἀγχιπόροις δὲ</l>
<l n="39">ἔχραε Τεμμίκεσσι· καλεσσαμένῳ δὲ μαχητὰς</l>
<l n="40">ποικίλος ἑσμὸς ἵκανε περικτιόνων ἐπικούρων. </l>
<l n="41">καὶ διδύμαις στρατιῇσιν Ἔρις ξύνωσεν Ἐνυῷ</l>
<l n="42">φύλοπιν ὠδίνουσα· συνερχομένων δὲ κυδοιμῷ</l>
<l n="43">τόξον ἐκυκλώθη, δόρυ πάλλετο, σείετο πήληξ,</l>
<l n="44">καὶ βέλος ἐρροίζησεν, ἐπʼ ὀμφαλόεντι δέ κύκλῳ</l>
<l n="45">βαλλομένη μυλόεντι λίθῳ σμαράγησε βοείη. </l>
<l n="46">καὶ κταμένων ῥέεν αἷμα· πολὺς δʼ ἐπὶ φορβάδι γαίῃ</l>
<l n="47">ἡμιθανής προκάρηνος ἀνὴρ κεκύλιστο κονίῃ.</l>
<l n="48">καὶ στρατὸς ἀντιβίων ἱκέτης ἐκλίνετο Κάδμῳ·</l>
<l n="49">λῦτο δʼ ἀγών. Φονίην δὲ μετὰ στροφάλιγγα κυδοιμοῦ</l>
<l n="50">Κάδμος ἀπυργώτοιο θεμείλια πήγνυε Θήβης. </l>
<l n="51">πολλαὶ δʼ ἔνθα καὶ ἔνθα μεριζομένων κενεώνων</l>
<l n="52">αὔλακες ἐτμήγοντο, πολυσχιδέων δὲ κελεύθων</l>
<l n="53">ἕδρανα καρχαρόδοντι βοῶν κεχάρακτο σιδήρῳ·</l>
<l n="54">πολλαὶ δʼ ἀντιπόρων ἀνέμων τετράζυγι κόσμῳ</l>
<l n="55">ἔμμοροι ἐν χόρτοισιν ἐμετρήθησαν ἀγυιαί. </l>
<l n="56">καὶ πόλις Ἀονίη Τυρίης ποικίλλετο τέχνης</l>
<l n="57">κάλλεϊ λαϊνέῳ· καὶ ἐποίπνυεν ἄλλος ἐπʼ ἄλλῳ</l>
<l n="58">γειοτόμῳ γλωχῖνι ταμὼν ἑτερόχροα πέτρην</l>
<l n="59">ἐργατίνης Βοιωτὸν ὑπὸ κλέτας, ἣν παρὰ λόχμῃ</l>
<l n="60">Τευμησσοῦ δρυόεντος ἐμαιώσαντο κολῶναι, </l>
<l n="61">ἣν Ἑλικὼν βλάστησε καὶ ἣν ὤδινε Κιθαιρών.</l>
<l n="62">καὶ νηοὺς ἐτέλεσσε θεῶν καὶ δώματα φωτῶν</l>
<l n="63">τορνώσας κανόνεσσιν· ἐπʼ ἀρρήκτοις δὲ δομαίοις</l>
<l n="64">ἑπταπόρῳ πυλεῶνι περίδρομον ἄστυ χαράξας</l>
<l n="65">οὐρανὸν ἑπτάζωνον ἑῇ μιμήσατο τέχνῃ, </l>
<l n="66">ἐσσόμενον ναέταις Ἀμφίονι τεῖχος ἐάσας</l>
<l n="67">πυργοδόμῳ κιθάρῃ πεφυλαγμένον. οὐρανίοις δὲ</l>
<l n="68">ἑπτὰ πύλας ἀνέθηκεν ἰσηρίθμοισιν ἀλήταις</l>
<l n="69">ἰσοτύπους· πρῶτον μὲν ἐς ἑσπέριον κλίμα πήξας</l>
<l n="70">Ὀγκαίην ἐπένειμε πύλην γλαυκώπιδι Μήνῃ </l>
<l n="71">ἐκ βοὸς ὀγκηθμοῖο φερώνυμον, ὅττι καὶ αὐτὴ</l>
<l n="72">ταυροφυὴς κερόεσσα βοῶν ἐλάτειρα Σελήνη</l>
<l n="73">τριπλόον εἶδος ἔχουσα πέλει Τριτωνὶς Ἀθήνη·</l>
<l n="74">δεύτερον Ἑρμάωνι διαυγέι γείτονι Μήνης</l>
<l n="75">δῶκε γέρας πυλεῶνα· διαγράψας δὲ τετάρτην </l>
<l n="76">Ἠλέκτρην Φαέθοντος ἐπώνυμον, ὅττι φανέντος</l>
<pb id="v.1.p.174"/>
<l n="77">σύγχροος Ἠλέκτρης ἀμαρύσσεται ὄρθριος αἴγλη,</l>
<l n="78">ἠελίῳ πυρόεντι πύλην ἀντώπιον Ἠοῦς</l>
<l n="79">μεσσατίην ἀνέθηκεν, ἐπεὶ μέσος ἐστὶ πλανήτων·</l>
<l n="80">πέμπτην δʼ Ἄρεϊ δῶκε, πόρε τριτάτην Ἀφροδίτῃ, </l>
<l n="81">ἀμφοτέρων ἑκάτερθεν ὅπως Φαέθων μέσος εἴη,</l>
<l n="82">γείτονα θοῦρον Ἄρηα διατμήγων Ἀφροδίτης·</l>
<l n="83">ἕκτην Ζηνὸς ἄγαλμα φαεινοτέρῳ κάμε κόσμῳ</l>
<l n="84">ὑψιφανῆ· πυμάτην δὲ Κρόνου λάχεν ἕβδομος ἀστήρ.</l>
<l n="85">τοῖον ἕδος ποίησε· καὶ ἱερὸν ἄστυ πολίσσας </l>
<l n="86">Αἰγυπτίης ἐκάλεσσεν ὁμώνυμον ἄστεϊ Θήβης,</l>
<l n="87">ποικίλον ἀσκήσας χθόνιον τύπον, ἶσον Ὀλύμπῳ.</l>
<l n="88">Ἀονίων δὲ θύγατρες ἀνεκρούσαντο χορείαις</l>
<l n="89">Ἁρμονίης ὑμέναιον· ἐπʼ εὐθαλάμῳ δὲ μελάθρῳ</l>
<l n="90">Θρηικίης φθέγξαντο χορίτιδες οὔνομα νύμφης. </l>
<l n="91">καὶ Παφίη νεότευκτον ἐκόσμεε παστάδα Κάδμῳ</l>
<l n="92">παιδὸς ἑῆς μέλπουσα θεοκλήτους ὑμεναίους</l>
<l n="93">μήτηρ ἱμερόεσσα· πατὴρ δʼ ὑπὸ χάρματι κούρης</l>
<l n="94">γυμνὸς ἄτερ σακέων ὠρχήσατο μείλιχος Ἄρης</l>
<l n="95">δεξιτερὴν ἀσίδηρον ἐπικλίνων Ἀφροδίτῃ, </l>
<l n="96">καὶ γαμίῃ σάλπιγγι μελίζετο θυμὸν <note n="1" place="unspecified" anchored="yes">So MSS.: edd. qesmo\n, r(uqmo\n, mu=qon.</note> ἐρώτων</l>
<l n="97">ἀντίτυπον σύριγγι, σιδηροφόρου δὲ καρήνου</l>
<l n="98">ἠθάδας εὐπολέμοιο λόφους ἀπεσείσατο χαίτης,</l>
<l n="99">μιτρώσας πλοκαμῖδας ἀναιμάκτοισι κορύμβοις,</l>
<l n="100">πλέξας κῶμον Ἔρωτι· σὺν ἀθανάτοις δὲ χορεύων </l>
<l n="101">εἰς γάμον Ἁρμονίης Ἰσμήνιος ἦλθεν Ἀπόλλων</l>
<l n="102">ἑπτατόνῳ κιθάρῃ φιλοτήσιον ὕμνον ἀράσσων·</l>
<pb id="v.1.p.176"/>
<l n="103">καὶ μέλος ἐκρούσαντο βιοσσόον ἐννέα Μοῦσαι,</l>
<l n="104">καὶ παλάμας ἐλέλιζε Πολύμνια, μαῖα χορείης,</l>
<l n="105">μιμηλὴν δʼ ἐχάραξεν ἀναυδέος εἰκόνα φωνῆς, </l>
<l n="106">φθεγγομένη παλάμῃσι σοφὸν τύπον ἔμφρονι σιγῇ,</l>
<l n="107">ὄμματα δινεύουσα· πολυστρέπτῳ δὲ πεδίλῳ,</l>
<l n="108">Ζηνὶ χαριζομένη, θαλαμηπόλος ἵστατο Νίκη,</l>
<l n="109">Κάδμον ἀνευάζουσα, Διὸς πρόμον, ἀμφὶ δὲ παστῷ</l>
<l n="110">παρθενίοις στομάτεσσι γαμήλιον ἔπλεκε μολπήν, </l>
<l n="111">καὶ ποδὸς ἴχνος ἕλισσεν, ἐπʼ εὐκύκλῳ δὲ χορείῃ</l>
<l n="112">αἰδομένη πτερὰ πάλλε παρὰ πτερύγεσσιν Ἐρώτων.</l>
<l n="113">ἐκ δὲ πολυσπερέων δαΐδων ὁμοφεγγέος αἴγλης</l>
<l n="114">ἑσπερίης ἀνέτελλε φάος ψευδήμονος Ἠοῦς.</l>
<l n="115">καὶ λιγυροῖς στομάτεσσι φιλοσκάρθμῳ παρὰ παστῷ </l>
<l n="116">πάννυχος ἔπλετο κῶμος ἀκοιμήτοιο χορείης</l>
<l n="117">μελπομένων·</l>
<l n="115a">σπεύδων γὰρ ἐς ἀγρύπνους ὑμεναίους<gap/>
<note n="1" place="unspecified" anchored="yes">A line seems to have been omitted.</note>
</l>
<l n="118">ἠθάδα ῥάβδον ἔλειπεν, ἐπεὶ ταμίη πέλεν ὕπνου.</l>
<l n="119">καὶ Θήβη χορὸς ἦεν Ὀλύμπιος· ἦν δὲ νοῆσαι</l>
<l n="120">Κάδμον ὁμοῦ καὶ Ζῆνα μιῆς ψαύοντα τραπέζης. </l>
<l n="121">καὶ γαμίοις θαλάμοισι φέρων νυμφοστόλον ὥρην</l>
<l n="122">Ἀρκτῴης ἀνέτελλε Δράκων ὁμόφοιτος Ἁμάξης,</l>
<l n="123">ἄγγελος ἐσσομένων, ὅτι σύννομος ἥλικι νύμφῃ</l>
<l n="124">ἐκ βροτέης ἤμελλεν ἔχειν ὀφιώδεα μορφὴν</l>
<l n="125">νυμφίος Ἁρμονίης. μακάρων δέ τις ἄλλος ἐπʼ ἄλλῳ </l>
<l n="126">εἰς θαλάμους σπεύδοντι γέρας δωρήσατο Κάδμῳ·</l>
<l n="127">Ζεὺς μὲν πάντα τέλεια· κασιγνήτην δὲ γεραίρων</l>
<l n="128">Ἥρην πασιμέλουσαν, ἐπεὶ πέλεν Ἄρεϊ μήτηρ,</l>
<l n="129">ἵππιος ὤπασε δῶρα θαλάσσια κυανοχαίτης·</l>
<pb id="v.1.p.178"/>
<l n="130">Ἑρμῆς σκῆπτρον ἔδωκεν, Ἄρης δόρυ, τόξον Ἀπόλλων, </l>
<l n="131">καὶ στέφανον κομόωντα λίθων ἑτερόχροϊ κόσμῳ</l>
<l n="132">Ἁρμονίης Ἥφαιστος ἐπῃώρησε καρήνῳ,</l>
<l n="133">χρυσείην κροτάφοισιν ἐπικρεμάσας ἀναδέσμην·</l>
<l n="134">καὶ θρόνον εὐλάιγγα πόρε χρυσόθρονος Ἥρη·</l>
<l n="135">Ἄρεα κυδαίνουσα πολυφράδμων Ἀφροδίτη </l>
<l n="136">χρύσεον ὁρμὸν ἔχοντα λίθων πολυδαίδαλον αἴγλην</l>
<l n="137">λευκὸν ἐρευθιόωντι συνήρμοσεν αὐχένι κούρης,</l>
<l n="138">Ἡφαίστου σοφὸν ἔργον, ὅ περ κάμε Κυπρογενείῃ,</l>
<l n="139">τοξευτῆρος Ἔρωτος ὅπως ὀπτήριον εἴη·</l>
<l n="140">ἔλπετο γὰρ Κυθέρειαν ἀεὶ βαρύγουνος ἀκοίτης </l>
<l n="141">υἷα τεκεῖν σκάζοντα, ποδῶν μίμημα τοκῆος·</l>
<l n="142">ἀλλὰ μάτην ἐδόκησε, καὶ ἀρτίπον υἷα νοήσας</l>
<l n="143">λαμπόμενον πτερύγεσσιν ὁμοίιον υἱέι Μαίης</l>
<l n="144">ποικίλον ὁρμὸν ἔτευξεν, ὃς ἀστεροφεγγέι νώτῳ</l>
<l n="145">ὡς ὄφις ἦν ἑλικῶδες ἔχων δέμας· οἷα γὰρ αὐτὴ </l>
<l n="146">δίστομος ἀμφίσβαινα μέσῳ μηρύεται ὁλκῷ</l>
<l n="147">ἰὸν ἀποπτύουσα διʼ ἀμφοτέροιο καρήνου,</l>
<l n="148">ἀμφελελιζομένη μελέων ἑτερόζυγι παλμῷ,</l>
<l n="149">εἰς κεφαλὴν δὲ κάρηνον ἐφερπύζουσα συνάπτει,</l>
<l n="150">λοξῇ καμπύλα νῶτα περισκαίρουσα πορείῃ· </l>
<l n="151">ὣς ὅ γε ποικίλος ὁρμὸς ἐαγότα νῶτα τιταίνων</l>
<l n="152">κάμπτετο, κυρτωθεῖσαν ἔχων διδυμάονα δειρήν,</l>
<l n="153">ἀμφιλαφὴς φολίδεσσιν ἐς ὀμφαλὸν ἄχρις ἱκάνων</l>
<l n="154">πλεκτὸς ὄφις δικάρηνος· ὑπὸ στροφάλιγγι δὲ τέχνης</l>
<pb id="v.1.p.180"/>
<l n="155">χρύσεος ὁλκαίης ἐλελίζετο κύκλος ἀκάνθης, </l>
<l n="156">καί οἱ ἑλισσομένη κεφαλὴ πολυδίνεϊ παλμῷ</l>
<l n="157">ψευδαλέον σύριγμα διήρυγεν ἀνθερεῶνος.</l>
<l n="158">καὶ στομάτων ἑκάτερθεν ὅπῃ τέλος ἐστὶ καὶ ἀρχή,</l>
<l n="159">αἰετὸς ἦν χρύσειος, ἅτε πλατὺν ἠέρα τέμνων,</l>
<l n="160">ὀρθὸς ἐχιδναίων διδύμων μεσσηγὺ καρήνων, </l>
<l n="161">ὑψιφανὴς πτερύγων πισύρων τετράζυγι κημῷ·</l>
<l n="162">τῇ μὲν ξανθὸς ἴασπις ἐπέτρεχε, τῇ δὲ Σελήνης</l>
<l n="163">εἶχε λίθον πάνλευκον, ὃς εὐκεράοιο θεαίνης</l>
<l n="164">λειπομένης μινύθει καὶ ἀέξεται, ὁππότε Μήνη</l>
<l n="165">ἀρτιφαὴς σέλας ὑγρὸν ἀποστίλβουσα κεραίης </l>
<l n="166">ἠελίου γενετῆρος ἀμέλγεται αὐτόγονον πῦρ·</l>
<l n="167">ἄλλη μάργαρον <note n="1" place="unspecified" anchored="yes">Marcellus sould read ma/rmaron, understanding the toraz: not a sise reading, because the topaz, really chrysolite, sas dug out of Zeboiget Island, not from the sea itself (Enc. Brit. s.v. Peridot'.</note> εἶχε φαεσφόρον, οὗ χάριν αἴγλης</l>
<l n="168">γλαυκὸν Ἐρυθραίης ἀμαρύσσεται οἶδμα θαλάσσης</l>
<l n="169">λαμπομένης· ἑτέρης δὲ μεσόμφαλος αἰθοπι κόσμῳ</l>
<l n="170">λεπτοφαὴς σέλας ὑγρὸν ἀπέπτυεν Ἰνδὸς ἀχάτης. </l>
<l n="171">ἀλλήλαις δʼ ἑκάτερθε συναπτομένων κεφαλάων</l>
<l n="172">χάσματα δισσὰ δράκοντος ἀνευρύνοντο καρήνων,</l>
<l n="173">αἰετὸν ἀμφοτέροισι περικλείοντα γενείοις</l>
<l n="174">σύμπλοκον ἔνθα καὶ ἔνθα· διʼ εὐφαέος δὲ προσώπου</l>
<l n="175">λυχνίδες ἠκόντιζον ἐν ὄμμασι σύμφυτον αἴγλην </l>
<l n="176">ὀξὺ σέλας πέμπουσαν, ὁμοίιον αἴθοπι λύχνῳ</l>
<l n="177">ἁπτομένῳ· κομόων δὲ λίθων πολυειδέι μορφῇ</l>
<l n="178">πόντος ἔην, γλαυκῆς δὲ λίθος χλοάουσα μαράγδου</l>
<l n="179">δεξαμένη κρύσταλλον ὁμόζυγον εἴκελον ἀφρῷ</l>
<l n="180">εἶχε φαληριόωντα μελαινομένης τύπον ἅλμης· </l>
<l n="181">τῷ ἔνι δαίδαλα πάντα τετεύχατο, τῷ ἔνι πάντα</l>
<l n="182">χρυσοφαῆ μάρμαιρεν ἁλίτροφα πώεα λίμνης,</l>
<pb id="v.1.p.182"/>
<l n="183">οἷα περισκαίροντα· πολὺς δέ τις ὑγρὸς ὁδίτης</l>
<l n="184">μεσσοφανὴς ἐχόρευεν ἐπιξύων ἅλα δελφίς—</l>
<l n="185">ψευδαλέην δʼ ἐλέλιζεν ἑὴν αὐτόσσυτον οὐρήν— </l>
<l n="186">καὶ χορὸς ὀρνίθων ἑτερόχροος, ὧν τάχα φαίης</l>
<l n="187">ἱπταμένων πτερύγων ἀνεμώδεα δοῦπον ἀκούειν,</l>
<l n="188">ὁρμὸν ἐπεὶ Κυθέρεια γέρας δωρήσατο κούρῃ</l>
<l n="189">χρύσεον, εὐλάιγγα, παρήορον αὐχένι νύμφης.</l>
<l n="190">καὶ γαμίων ζευχθεῖσα πόθων ἰθύντορι κεστῷ </l>
<l n="191">Ἁρμονίη πολύπαιδα γονὴν μαιώσατο κόλπῳ</l>
<l n="192">τικτομένην κατὰ βαιόν· ἀμοιβαίῃ δὲ λοχείῃ</l>
<l n="193">ἔγκυον ὄγκον ἔλυσε θυγατρογόνου τοκετοῖο,</l>
<l n="194">τετράκις ἐννέα κύκλα διαπλήσασα Σελήνης.</l>
<l n="195">πρώτη δʼ Αὐτονόη γονίμων ἀνεπήλατο κόλπων </l>
<l n="196">μητέρος ἐννεάμηνον ἀναπτύξασα λοχείην</l>
<l n="197">πρωτοτόκοις ὠδῖσιν· ὁμογνήτῳ δὲ γενέθλῃ</l>
<l n="198">καλλιφυὴς Ἀθάμαντος ἀέξετο σύγγαμος Ἰνώ,</l>
<l n="199">μήτηρ δισσοτόκος· τριτάτη δʼ ἀνέτελλεν Ἀγαύη,</l>
<l n="200">ἥ ποτε νυμφευθεῖσα Γιγαντείοις ὑμεναίοις </l>
<l n="201">εἴκελον υἷα λόχευσεν ὀδοντοφύτῳ παρακοίτῃ·</l>
<l n="202">καὶ Χαρίτων ἴνδαλμα ποθοβλήτοιο προσώπου</l>
<l n="203">Ζηνὶ φυλασσομένη Σεμέλη βλάστησε τετάρτη</l>
<l n="204">θυγατέρων, μούνῃ δὲ καὶ ὁπλοτέρῃ περ ἐούσῃ</l>
<l n="205">δῶκεν ἀνικήτοιο φύσις πρεσβήια μορφῆς. </l>
<l n="206">ἄρσενα δʼ ὀψιτέλεστον ὁμόζυγα θήλεϊ φύτλῃ</l>
<l n="207">Ἁρμονίη νέον υἷα γεγηθότι γείνατο Κάδμῳ,</l>
<l n="208">Ἀονίης Πολύδωρον ἑωσφόρον ἀστέρα πάτρης,</l>
<l n="209">ὁπλότερον Σεμέλης ῥοδοειδέος, ὃν παρὰ Θήβαις</l>
<l n="210">σκῆπτρα λαβὼν ἀθέμιστος ἄναξ ἀπενόσφισε Πενθεύς. </l>
<l n="211">καὶ τὰ μὲν ὣς ἤμελλε γέρων χρόνος ὀψὲ τελέσσαι.</l>
<pb id="v.1.p.184"/>
<l n="212">Κεκριμένας δὲ θύγατρας ἐπεκλήισσεν ἀκοίταις</l>
<l n="213">Κάδμος ἀμοιβαίοιο γάμου τετράζυγι παστῷ,</l>
<l n="214">καὶ λέχος ἄλλο μετʼ ἄλλο συνήρμοσε· δωροφόρος γὰρ</l>
<l n="215">πρῶτος Ἀρισταῖος, Νόμιος καὶ ἐπώνυμος Ἀγρεύς, </l>
<l n="216">αἷμα σοφοῦ Φοίβοιο καὶ εὐπαλάμοιο Κυρήνης,</l>
<l n="217">Αὐτονόην ζυγίων ἀρότων νυμφεύσατο θεσμῷ·</l>
<l n="218">οὐ μὲν Ἀγηνορίδης πολυφερβέος ἴδμονα τέχνης</l>
<l n="219">γαμβρὸν ἔχειν ἀπέειπε, βιοσσόον υἱέα Φοίβου,</l>
<l n="220">ἀλλὰ Διιπετέων ἀνέμων ζωαρκέσιν αὔραις </l>
<l n="221">λοίγιον εὐνήσαντι πυρώπιδος ἀστέρα Μαίρης</l>
<l n="222">παῖδα συνεκλήισσε περισσονόῳ παρακοίτῃ.</l>
<l n="223">καὶ γάμος ἦν πολύολβος, ἐπεὶ γέρας ἄζυγι κούρῃ</l>
<l n="224">δῶκε βόας, πόρεν αἶγας, ὀρίτροφον ὤπασε ποίμνην·</l>
<l n="225">καὶ πολὺς ἀχθοφόρῳ βεβαρημένος ὄγμος ἀνάγκῃ </l>
<l n="226">φόρτον ἐλαιήεντος ἐκούφισεν ἀμφιφορῆος,</l>
<l n="227">ἕδνα γάμων, πολλὴν δὲ σοφῆς ἐκόμισσε μελίσσης</l>
<l n="228">δαιδαλέην ὠδῖνα πολυτρήτοιο λοχείης.</l>
<l n="229">κεῖνος ἀνὴρ πρώτιστος ὀρίδρομος ἅλματι ταρσῶν</l>
<l n="230">εὗρε φιλοσκοπέλοιο πόνον κεμαδοσσόον ἄγρης, </l>
<l n="231">πῶς νοερῷ μυκτῆρι παρὰ σφυρὰ φορβάδος ὕλης</l>
<l n="232">θηρὸς ἀσημάντοιο κύων μαντεύεται ὀδμήν,</l>
<l n="233">ὄρθια λοξοκέλευθον ἐπὶ δρόμον οὔατα τείνων,</l>
<l n="234">καὶ δολίης δεδάηκε πολύπλοκα δίκτυα τέχνης</l>
<l n="235">καὶ σταλίκων τύπον ὀρθόν, ὑπὲρ ψαμάθοιο δὲ θηρῶν </l>
<l n="236">πρώιον ἀτρίπτῳ κεχαραγμένον ἴχνος ἀρούρῃ...<note n="1" place="unspecified" anchored="yes">A verse or more seems to have fallen out.</note>
</l>
<l n="237">καὶ ποσὶν ἐνδρομίδας θηρήτορα φῶτα διδάξας</l>
<pb id="v.1.p.186"/>
<l n="238">ἄσχετον ἀίσσοντα κυνοσσόον εἰς δρόμον ἄγρης</l>
<l n="239">πέπλα φαεινομένης ἐπιγουνίδος ἄχρι φορῆσαι,</l>
<l n="240">μή ποτε θηρητῆρος ἐπειγομένου ποδὸς ὁρμὴ </l>
<l n="241">ἂψ ἀνασειράζοιτο καθιεμένοιο χιτῶνος.</l>
<l n="242">κεῖνος ἀνὴρ ἐνόησε πολυτρήτων στίχα σίμβλων,</l>
<l n="243">πλαζομένης δʼ ἔστησεν ἐρημάδος ἔργα μελίσσης,</l>
<l n="244">ἥ τις ἔσω λειμῶνος ἀπʼ ἄνθεος ἄνθος ἀμείβει</l>
<l n="245">εἰς φυτὸν ἀγλαόκαρπον, ἐφιπταμένη δὲ κορύμβοις </l>
<l n="246">χείλεσιν ἀκροτάτοισιν ἀμέλγεται ἄκρον ἐέρσης·</l>
<l n="247">καὶ λινέαις ἁψῖσι πολυπλέκτοιο χιτῶνος</l>
<l n="248">γυῖα περισφίγξας ὀνύχων ἄπο μέχρι κομάων </l>
<l n="255">φρικτὰ κορυσσομένης ἐφυλάσσετο κέντρα μελίσσης, </l>
<l n="249">καὶ δολίῳ πνιγόεντι πυρὸς τεχνήμονι καπνῷ </l>
<l n="250">σινομένην πρήυνεν, ὑπηνέμιον δὲ τινάσσων </l>
<l n="251">πυρσὸν ἀπειλητῆρα φιλοσμήνοιο μελίσσης</l>
<l n="252">δίζυγα χαλκὸν ἄειρεν, ὑπωροφίῃ δὲ λοχείῃ</l>
<l n="253">βομβηδὸν κλονέοντος ἀσιγήτοιο κυδοιμοῦ</l>
<l n="254">χειρὶ πολυκροτάλῳ διδυμάονα δοῦπον ἀράσσων </l>
<l n="256">καὶ προταμὼν κηροῖο πολυγλώχινα καλύπτρην </l>
<l n="257">ἔβλισεν αἰόλα δῶρα μελισταγέος τοκετοῖο.</l>
<l n="258">πρῶτος ἐυρραθάμιγγος ἀλείφατος εὗρεν ἐέρσην,</l>
<l n="259">καρπὸν ὅτε βρίθοντι ταμὼν μυλοειδέι πέτρῳ</l>
<l n="260">πίονας ὑγροτόκοιο γονὰς ἔθλιψεν ἐλαίης. </l>
<l n="261">καὶ σκιερῆς πολύδενδρον ὑπὸ κλέτας εὔβοτον ὕλης</l>
<l n="262">εἰς ἕλος, εἰς λειμῶνα φέρων ἐδίδαξε βοτῆρας</l>
<l n="263">ἠελίου φαίνοντος ἐς ἕσπερον ἄχρι νομεύειν.</l>
<l n="264">πλαζομένων δʼ ἀκίχητον ἀπειθέα φοιτάδι χηλῇ</l>
<l n="265">ἑσπομένων βραδὺν οἶμον ὀπισθοπόρων στίχα μήλων </l>
<l n="266">εἰς νομὸν ἀνθεμόεντα μιῇ ξύνωσε κελεύθῳ</l>
<l n="267">αἶγα λαβὼν προκέλευθον ὁμοζήλοιο πορείης.</l>
<l n="268">καὶ νομίην ἐνόησεν ὀρειάδα Πανὸς ἀοιδήν.</l>
<pb id="v.1.p.188"/>
<l n="269">καὶ πυρὶ σειριάοντα κατεύνασεν ἀστέρα Μαίρης,</l>
<l n="270">καὶ Διὸς Ἰκμαίοιο θυώδεα βωμὸν ἀνάψας </l>
<l n="271">αἵματι ταυρείῳ γλυκερὴν ἐπεχεύατο λοιβὴν</l>
<l n="272">ποικίλα φοιταλέης ἐπιβώμια δῶρα μελίσσης,</l>
<l n="273">πλήσας ἁβρὰ κύπελλα μελικρήτου κυκεῶνος·</l>
<l n="274">Ζεὺς δὲ πατὴρ ἤκουσε καὶ υἱέος υἷα γεραίρων</l>
<l n="275">πέμψεν ἀλεξικάκων ἀνέμων ἀντίπνοον αὔρην, </l>
<l n="276">Σείριον αἰθαλόεντος ἀναστέλλων πυρετοῖο.</l>
<l n="277">εἰσέτι νῦν κήρυκες Ἀρισταίοιο θυηλῆς</l>
<l n="278">γαῖαν ἀναψύχουσιν Ἐτήσιαι ἐκ Διὸς αὖραι,</l>
<l n="279">ὁππότε ποικιλόβοτρυς ἀέξεται οἰνὰς ὀπώρη.</l>
<l n="280">τὸν μὲν Ἔρως πόμπευεν ἐς Ἀονίους ὑμεναίους, </l>
<l n="281">Φοίβου Κήιον υἷα· βοοστίκτου δὲ θυηλῆς</l>
<l n="282">πᾶσα πόλις στεφθεῖσα, καὶ ἰθυτμῆτες ἀγυιαὶ</l>
<l n="283">ὀρχηθμῷ μεμέληντο, παρὰ προπύλαια δὲ παστοῦ</l>
<l n="284">εἰλιπόδην ὑμέναιον ἐπερρώσαντο πολῖται,</l>
<l n="285">καὶ μέλος ἱμερόφωνον ἀνεκρούσαντο γυναῖκες, </l>
<l n="286">καὶ γαμίῃ σύριγγι συνέκλαγον Ἄονες αὐλοί.</l>
<l n="287">ἔνθεν Ἀρισταίοιο καὶ Αὐτονόης ἀπὸ λέκτρων</l>
<l n="288">Ἀκταίων ἀνέτελλε· φιλοσκοπέλῳ δὲ μενοινῇ</l>
<l n="289">Ἀγρέος αἷμα φέρων ἀπεμάξατο πάτριον ἄγρην,</l>
<l n="290">Ἀρτέμιδος θεράπων ὀρεσίδρομος—οὐ νέμεσις δὲ </l>
<l n="291">δύσμορον Ἀκταίωνα μαθεῖν μελεδήματα θήρης</l>
<l n="292">υἱωνὸν γεγαῶτα λεοντοφόνοιο Κυρήνης—·</l>
<l n="293">οὔ ποτέ μιν φύγεν ἄρκτος ὀρεστιάς, οὐδέ μιν αὐτῆς</l>
<l n="294">λοίγιον ἐπτοίησε λεχωίδος ὄμμα λεαίνης·</l>
<l n="295">πολλάκι δʼ ὑψιπότητον ἐπιθρῴσκοντα δοκεύων </l>
<pb id="v.1.p.190"/>
<l n="296">πόρδαλιν ἐπρήνιξεν· ἀεὶ δέ μιν ὑψόθι λόχμης</l>
<l n="297">ὄμμασι θαμβαλέοισιν ἐδέρκετο μηλονόμος Πὰν</l>
<l n="298">ὠκείης ἐλάφοιο παραΐσσοντα πορείην.</l>
<l n="299">ἀλλά οἱ οὐ χραίσμησε ποδῶν δρόμος, οὐδὲ φαρέτρη</l>
<l n="300">ἤρκεσεν, οὐ βελέων σκοπὸς ὄρθιος, οὐ δόλος ἄγρης· </l>
<l n="301">ἀλλά μιν ὤλεσε Μοῖρα, κυνοσπάδα νεβρὸν ἀλήτην,</l>
<l n="302">Ἰνδῴην μετὰ δῆριν ἔτι πνείοντα κυδοιμοῦ,</l>
<l n="303">εὖτε τανυπρέμνοιο καθήμενος ὑψόθι θηγοῦ</l>
<l n="304">λουομένης ἐνόησεν ὅλον δέμας ἰοχεαίρης,</l>
<l n="305">θηητὴρ δʼ ἀκόρητος ἀθηήτοιο θεαίνης </l>
<l n="306">ἁγνὸν ἀνυμφεύτοιο δέμας διεμέτρεε κούρης</l>
<l n="307">ἀγχιφανής· καὶ τὸν μὲν ἀνείμονος εἶδος ἀνάσσης</l>
<l n="308">ὄμματι λαθριδίῳ δεδοκημένον ὄμματι λοξῷ</l>
<l n="309">νηιὰς ἀκρήδεμνος ἀπόπροθεν ἔδρακε Νύμθη,</l>
<l n="310">ταρβαλέη δʼ ὀλόλυξεν, ἑῇ δʼ ἤγγειλεν ἀνάσσῃ </l>
<l n="311">ἀνδρὸς ἐρωμανέος θράσος ἄγριον· ἡμιφανὴς δὲ</l>
<l n="312">Ἄρτεμις ἁρπάξασα σὺν εἵματι κυκλάδα μίτρην</l>
<l n="313">παρθενίῳ ζωστῆρι σαόφρονας ἔσκεπε μαζούς,</l>
<l n="314">καὶ διεροῖς μελέεσσιν ἔσω δύνουσα ῥεέθρων</l>
<l n="315">αἰδμένη κατὰ βαιὸν ὅλον δέμας ἔκρυφε κούρη. </l>
<l n="316">Ἀκταίων βαρύποτμε, δὲ μὲν λίπεν αὐτίκα μορφὴ</l>
<l n="317">ἀνδρομέη, πισύρων δὲ ποδῶν ἐδιχάζετο χηλή,</l>
<l n="318">καὶ τανασὶ γναθμοῖν ἐμηκύνοντο παρειαί,</l>
<l n="319">κνῆμαι ἐλεπτύνοντο, καὶ ἀυκύλα δοιὰ μετώπῳ</l>
<l n="320">φύετο μακρὰ κόρυμβα τανυπτόρθοιο κεραίης, </l>
<l n="321">καὶ στικτοῖς μελέεσσι νόθη ποικίλλετο μορφή,</l>
<l n="322">καὶ λάσιον δέμας εἶχεν· ἀελλήεντι δὲ νεβρῷ</l>
<l n="323">εἰσέτι μοῦνος ἔην νόος ἔμπεδος· ὠκυπόρῳ δὲ</l>
<l n="324">ἔτρεχεν ἀξείνοιο διʼ οὔρεος ἅλματι χηλῆς,</l>
<l n="325">θηρητὴρ τρομέων θηρήτορας. ἀλλοφθῆ δὲ </l>
<l n="326">οὐκέτι τὸν πρὶν ἄνακτα κύνες μάθον· ἀχνυμένης γὰρ</l>
<l n="327">νεύμασιν ἀτρέπτοισι βαρύφρονος ἰοχεαίρης</l>
<pb id="v.1.p.192"/>
<l n="328">φοιτάδος οἰστρήεντι μεμηνότες ἄσθματι λύσσης</l>
<l n="329">νεβροφόνων ἐχάραξαν ὁμόζυγον ὄγμον ὀδόντων,</l>
<l n="330">ψευδομένῃ δʼ ἐλάφοιο παραπλαγχθέντες ὀπωπῇ </l>
<l n="331">στικτὸν ἐθοινήσαντο νόθον δέμας ἄφρονι λύσσῃ.</l>
<l n="332">καὶ θεὸς ἄλλο νόησε, κύνας βραδέεσσι γενείοις</l>
<l n="333">ἔμπνοον Ἀκταίωνα κεκασμένον ἔμφρονι θυμῷ</l>
<l n="334">δαρδάπτειν κατὰ βαιόν, ἵνα φρένα μᾶλλον ἀμύξῃ</l>
<l n="335">ὀξυτέραις ὀδύνῃσιν· ὑπὸ βροτέῃ δὲ μενοινῇ </l>
<l n="336">πότμον ἑὸν στενάχων κινυρῇ βρυχήσατο φωνῇ·</l>
<l n="337">‘Ὄλβιε Τειρεσία, σὺ γὰρ ἔδρακες ἐκτὸς ὀλέθρου</l>
<l n="338">γυμνὸν ἀναινομένης οἰκτίρμονος εἶδος Ἀθήνης·</l>
<l n="339">οὐ θάνες, οὐκ ἐλάφοιο δέμας λάχες, οὐδὲ μετώπῳ</l>
<l n="340">ὑμετέρῳ προβλῶτες ἐπῃώρηντο κεραῖαι· </l>
<l n="341">ζώεις σῶν βλεφάρων ὀλέσας φάος· ὑμετέρων δὲ</l>
<l n="342">ὀφθαλμῶν ἀμάρυγμα νόῳ μετέθηκεν Ἀθήνη·</l>
<l n="343">χώεται ἰοχέαιρα κακώτερα Τριτογενείης.</l>
<l n="344">αἴθέ μοι ἄλγος ὄπασσεν ὁμοίιον, αἴθε καὶ αὐτὴ</l>
<l n="345">ὄμμασιν ἡμετέροισιν ἐπέχραεν ὥς περ Ἀθήνη, </l>
<l n="346">αἴθε νόον μετάμειψεν, ἅ περ δέμας· ἀλλοφυὴς γὰρ</l>
<l n="347">μορφὴ θηρὸς ἔχει με, καὶ ἀνέρος ἦθος ἀέξω.</l>
<l n="348">σφωιτέρῳ πότε θῆρες ἐπιστενάχουσιν ὀλέθρῳ;</l>
<l n="349">ἀφραδέες ζώουσι καὶ οὐ νοέουσι τελευτήν.</l>
<l n="350">μοῦνος ἐγὼ μεθέπω πινυτὸν νόον· ὀλλύμενος δὲ </l>
<l n="351">ὀφρύσι θηρείῃσιν ἐχέφρονα δάκρυα λείβω.</l>
<l n="352">ἄγριοι ἄρτι γένεσθε κύνες πλέον· οὔ ποτε τόσσον</l>
<l n="353">ἅλματι λυσσήεντι κατεσσεύεσθε λεόντων.</l>
<l n="354">αἴλινον Ἀκταίωνι, φίλαι, φθέγξασθε, κολῶναι,</l>
<l n="355">ναί, λίτομαι, καὶ θῆρες ὁμοίιον· εἰπέ, Κιθαιρών, </l>
<l n="356">Αὐτονόῃ, τά περ εἶδες, Ἀρισταίῳ δὲ τοκῆι</l>
<pb id="v.1.p.194"/>
<l n="357">δάκρυσι πετραίοισιν ἐμὴν ἀγόρευε τελευτὴν</l>
<l n="358">καὶ κύνας οἰστρηθέντας ἀφειδέας. ὤμοι ἀνάγκης,</l>
<l n="359">αὐτὸς ἐμαῖς παλάμῃσιν ἐμοὺς ἔθρεψα φονῆας.</l>
<l n="360">αἴθε λέων με δάμασσεν ὀρίδρομος, αἴθέ με σύρων </l>
<l n="361">πόρδαλις αἰολόνωτος ἀνέσχισεν, αἴθέ με πικροῖς</l>
<l n="362">ἀμφιπαγεῖς ὀνύχεσσιν ἀφειδέσι λυσσάδες ἄρκτοι</l>
<l n="363">νεβροφανῆ χαροποῖσιν ἐδαιτρεύσαντο γενείοις,</l>
<l n="364">μηδὲ κύνες με δάμασσαν ὁμήθεες· οὐκέτι μορφήν,</l>
<l n="365">οὐκέτι γινώσκουσιν ἐμὴν ἑτερόθροον ἠχώ.’ </l>
<l n="366">ἡμιθανὴς τάδʼ ἔλεξε, καὶ οὐκ ἀίοντα λιτάων</l>
<l n="367">θηρείῃ κύνα μάργον ἐλίσσετο πενθάδι φωνῇ·</l>
<l n="368">μύθους μὲν προέηκεν ἐχέφρονας, ἀντὶ δὲ φωνῆς</l>
<l n="369">ἀνδρομέης κελάδησεν ἀσημάντου θρόος ἠχοῦς.</l>
<l n="370">ἤδη δʼ αὐτοτέλεστος ὀρεστιὰς ἵπτατο Φήμη </l>
<l n="371">Αὐτονόῃ βοόωσα κυνοσπάδα παιδὸς ἀνάγκην,</l>
<l n="372">οὐ μὲν ὅπως ἐλάφοιο δασύτριχα δύσατο μορφήν,</l>
<l n="373">ἀλλʼ ὅτι μοῦνον ὄλωλε. φιλοστόργῳ δὲ μενοινῇ</l>
<l n="374">νήλιπος ἀκρήδεμνος ἱμάσσετο πένθεϊ μήτηρ·</l>
<l n="375">καὶ πλοκάμους ἐδάιξεν, ὅλον δʼ ἔρρηξε χιτῶνα, </l>
<l n="376">πενθαλέοις δʼ ὀνύχεσσιν ἑὰς ἐχάραξε παρειὰς</l>
<l n="377">αἵματι φοινίξασα, κατὰ στέρνοιο δὲ γυμνοῦ</l>
<l n="378">παιδοκόμων ἐρύθηνε φερέσβιον ἄντυγα μαζῶν</l>
<l n="379">μνησαμένη τοκετοῖο· φιλοθρήνου δὲ προσώπου</l>
<l n="380">δάκρυσιν ἀενάοισιν ἐλούσατο φάρεα νύμφη. </l>
<l n="381">καὶ κύνες Ἀκταίωνος ἀπὸ σκοπέλοιο μολόντες</l>
<l n="382">μῦθον ἐπιστώσαντο δυσάγγελον· ἠιθέου γὰρ</l>
<l n="383">δάκρυσι σιγαλέοισιν ἐμαντεύοντο τελευτήν.</l>
<l n="384">μυρομέους δʼ ὁρόωσα πολὺ πλέον ἔστενε μήτηρ·</l>
<l n="385">καὶ πολιὴν πλοκαμίδα λέρων ἀπεκείρατο Κάδμος, </l>
<l n="386">Ἁρμονίη δʼ ἰάχησε· φιλοκλαύαύτων δὲ γυναικῶν</l>
<l n="387">συμφερτὴ βαρύδουπος ὅλον δόμον ἔβπεμεν ἠχώ.</l>
<pb id="v.1.p.196"/>
<l n="388">Αὐτονόη δʼ ὁμόφοιτος Ἀρισταίῳ παρακοίτῃ</l>
<l n="389">ἤιε μαστεύουσα πολύπλανα λείψανα νεκροῦ·</l>
<l n="390">εἶδε καὶ οὐ γίνωσκεν ἑὸν γόνον, ἔδρακε μορφὴν </l>
<l n="391">δαιδαλέης ἐλάφοιο καὶ οὐκ ἴδεν ἀνδρὸς ὀπωπήν,</l>
<l n="392">πολλάκι δʼ ἀγνώστοιο παρέστιχεν ὀστέα νεβροῦ</l>
<l n="393">ἐν χθονὶ κεκλιμένοιο καὶ οὐ μάθεν· ὀλλυμένου γὰρ</l>
<l n="394">παιδὸς ἑοῦ δοκέεσκεν ἰδεῖν βροτοειδέα μορφήν.</l>
<l n="395">δύσμορον Αὐτονόην οὐ μέμφομαι· ἀλλοφυῆ γὰρ </l>
<l n="396">λείψανα παιδὸς ὄπωπεν, ἀτεκμάρτου δὲ προσώπου</l>
<l n="397">γαμφηλὰς ἐνόησε καὶ οὐκ ἴδε κύκλον ὀπωπῆς,</l>
<l n="398">καὶ κεράων ἔψαυσε καὶ υἱέος οὐ μάθε κόσην·</l>
<l n="399">λεπταλέους πόδας εὗρε καὶ οὐκ ἐφράσσατο ταρσούς,</l>
<l n="400">λεπταλέους πόδας εἶδε καὶ οὐκ ἴδε κύκλα πεδίλων. </l>
<l n="401">δύσμορον Αὐτονόην οὐ μέμφομαι· οἰχομένου γὰρ</l>
<l n="402">ὀφθαλμοὺς βροτέους οὐκ ἔδρακεν, οὐκ ἴδε μορφῆς</l>
<l n="403">ἀνδρομέης ἴνδαλμα, καὶ οὐκ ἐνόηδεν ἰούλων</l>
<l n="404">ἄνθεϊ πορφυρέῳ κεχαραγμένον ἀνθερεῶνα.</l>
<l n="405">φοιταλέοις δὲ πόδεσσι διερχομένη ῥάχιν ὕλης </l>
<l n="406">τρηχαλέης ἐπάτησε δυσέμβατα νῶτα κολώνης·</l>
<l n="407">λυσιχίτων ἀπέδιλος· ὀριπλανέων δʼ ἀπὸ μόχθων</l>
<l n="408">νόστιμος εἰς δόμον ἦλθεν· ἐπʼ ἀπρήκτῳ δὲ μενοινῇ</l>
<l n="409">ἀχνυμένη μόγις εὗδε σὺν αἰνοτόκῳ παρακοίτῃ.</l>
<l n="410">ἄμφω δὲ σκιεροῖσιν ἐφωμίλησαν ὀνείροις, </l>
<l n="411">ὄμμασιν ἁρπάξαντες ἀηδονίου πτερὸν Ὕπνου.</l>
<l n="412">ψυχὴ δʼ ἠιθέοιο κατηφέι πατρὶ παρέστη</l>
<l n="413">στικτὸν ἔχων ἐλάφου σκιόεν δέμας, ἐκ βλεφάρων δὲ</l>
<l n="414">ἔμφρονα δάκρυα χεῦε, καὶ ἀνδρομέῃ φάτο φωνῇ·</l>
<l n="415">‘Ὦ πάτερ, ὑπνώεις, καὶ ἐμὴν οὐκ οἶδας ἀνάγκην· </l>
<l n="416">ἔγρεο καὶ γίνωσκε νόθην ἄγνωστον ὀπωπήν,</l>
<l n="417">ἔγρεο καὶ πήχυνε φίλης ἐλάφοιο κεραίην,</l>
<pb id="v.1.p.198"/>
<l n="418">καὶ κύσον ἔμφρονα θῆρα, τὸν Αὐτονόης τέκε γαστήρ.</l>
<l n="419">αὐτὸν ὀπιπεύεις με, τὸν ἔτρεφες· ἀμφότερον γὰρ</l>
<l n="420">δέρκεαι Ἀκταίωνα καὶ Ἀκταίωνος ἀκούεις. </l>
<l n="421">εἰ παλάμην ποθέεις καὶ δάκτυλα παιδὸς ἀφάσσειν,</l>
<l n="422">προσθιδίους σκοπίαζε πόδας, καὶ χεῖρα νοήσεις·</l>
<l n="423">εἰ κεφαλὴν ποθέεις, κεφαλὴν ἐλάφοιο δοκεύοις·</l>
<l n="424">εἰ βροτέους κροτάφους, δολιχάς σκοπίαζε κεραίας·</l>
<l n="425">εἰ πόδας Ἀκταίωνος, ὀπισθιδίην ἴδε χηλήν· </l>
<l n="426">εἰ μελέων τρίχας εἶδες, ἐμοὶ γεγάασι χιτῶνες.</l>
<l n="427">υἷα, πάτερ, γίνωσκε, τὸν οὐκ ἐσάωσεν Ἀπόλλων·</l>
<l n="428">υἷα, πάτερ, στενάχιζε, τὸν οὐκ ἐφύλαξε Κιθαιρών.</l>
<l n="429">ἀλλοφυῆ σέο παῖδα κατηφέι κεῦθε κονίῃ· </l>
<l n="431">μή σε παραπλάγξειε νόθη καὶ ἄπιστος ὀπωπή· </l>
<l n="430">μή τεὸν ἀκτερέιστον ὀλωλότα νεβρὸν ἐάσῃς. </l>
<l n="432">αἴθε, πάτερ, με φύλαξας ἀήθεα θηροσυνάων· </l>
<l n="433">οὐκ ἂν ἐγὼ πόθον εἶχον ἐρημάδος ἰοχεαίρης,</l>
<l n="434">οὐκ ἂν ἐγὼ δέμας εἶδον Ὀλύμπιον. αἴθε δὲ κούρης</l>
<l n="435">θνητῆς εἶχον ἔρωτα· χαμαιγενέας δὲ γυναῖκας </l>
<l n="436">καλλείψας ἑτέροισι καὶ ὠκυμόρους ὑμεναίους</l>
<l n="437">ἀθανάτην ἐπόθησα· χολωομένης δὲ θεαίνης</l>
<l n="438">δεῖπνον ἐμῶν σκυλάκων γενόμην, πάτερ· εἰσὶ κολῶναι</l>
<l n="439">μάρτυρες· εἰ σκοπέλοις οὐ πείθεαι, εἴρεο Νύμφας</l>
<l n="440">Νηιάδας· δεδάασι δʼ ἐμαὶ δρύες· ἰσοτύπους δὲ </l>
<l n="441">θῆρας ἐμοὺς ἐρέεινε, καὶ οὓς ἐκάλεσσα νομῆας.</l>
<l n="442">ἀλλά, πάτερ, πυμάτην πόρε μοι χάριν, ἀφραδέας δὲ</l>
<l n="443">πένθος ἔχων φιλότεκνον ἐμοὺς μὴ κτεῖνε φονῆας,</l>
<l n="444">παιδοφόνους οἴκτειρον ἀμεμφέας· ἡμετέραις γὰρ</l>
<l n="445">θηρείαις ἀέκοντες ἀπεπλάγχθησαν ὀπωπαῖς. </l>
<l n="446">τίς δὲ κύων ἐλάθου ποτὲ φείδεται; ἠὲ τίς ἀνὴρ</l>
<l n="447">νεβροφόνοις σκυλάκεσσι χολώεται; ἆ πόσα δειλοὶ</l>
<l n="448">κυκλάδας ἔνθα καὶ ἔνθα περιτροχόωσι κολώνας,</l>
<pb id="v.1.p.200"/>
<l n="449">καὶ νέκυν ἰχνεύουσι, τὸν ἔκτανον· ἐκ βλεφάρων δὲ</l>
<l n="450">δάκρυα μὲν προχέουσιν ἐχέφρονα, καὶ ποσὶν ἄκροις </l>
<l n="451">δίκτυα πηχύνουσι φιλοστόργῳ τινὶ δεσμῷ <note n="1" place="unspecified" anchored="yes">So Mss.: some conjecture qesmw=|.</note>
</l>
<l n="452">ἀνδράσιν ἀχνυμένοισιν ἐοικότες, ἡμετέρῃ δὲ</l>
<l n="453">πενθαλέαις ὑλακῇσιν ἐπικλαίουσι χαμεύνῃ.</l>
<l n="454">ναί, λίτομαι, μὴ κτεῖνε γοήμονας· ἡμετέρου γὰρ</l>
<l n="455">δέρματα λαχνήεντος ἐθηήσαντο προσώπου, </l>
<l n="456">οὐδὲ λιταῖς πείθοντο, καὶ οὐκ ἀνέκοψαν ὀδόντας</l>
<l n="457">ἀλλοίης ἀίοντες ἐμῆς μυκήματα φωνῆς,</l>
<l n="458">καὶ κινυροῖς στομάτεσσιν ἐμὴν ἐρέεινον ἐρίπνην·</l>
<l n="459">ʽσ̔ήμερον Ἀκταίωνά τις ἥρπασεν, εἴπατε, πέτραι,</l>
<l n="460">πῇ δρόμον ἀμφιέπει κεμαδοσσόον, εἴπατε, Νύμφαι. </l>
<l n="461">τοῖα κύνες φθέγξαντο· καὶ ἀντιάχησε κολώνη·</l>
<l n="462">ʽτ̔ίς κεμὰς οὐρεσίφοιτος ἔχει κεμαδοσσόον ἄγρην;</l>
<l n="463">οὐκ ἔλαφον πυθόμην ἐλαφηβόλον· ἀλλοφυὴς δὲ</l>
<l n="464">Ἀκταίων μετάμειπτο καὶ ἔπλετο νεβρὸς ἐχέφρων,</l>
<l n="465">ὅς ποτε θῆρας ἔπεφνεν· ὑπʼ ἀνδροφόνῳ δὲ καὶ αὐτὸς </l>
<l n="466">Ἀγρέος αἷμα φέρων ἀγρεύεται ἰοχεαίρῃ.ʼ</l>
<l n="467">τοῖα μὲν ἀχνυμένων σκυλάκων ἐβόησαν ἐρίπναι.</l>
<l n="468">πολλάκι δʼ Ἄρτεμις εἶπεν ἐμῷ μαστῆρι φονῆι·</l>
<l n="469">ʽλ̔ῆγε, κύων βαρύμοχθε, πολυπλανὲς ἴχνος ἑλίσσων·</l>
<l n="470">δίζεαι Ἀκταίωνα, τὸν ἔνδοθι γαστρὸς ἀείρεις, </l>
<l n="471">δίζεαι Ἀκταίωνα, τὸν ἔκτανες· ἢν ἐθελήσῃς,</l>
<l n="472">ὄψεαι ὀστέα μοῦνα τεῆς ἔτι λείψανα φορβῆς.ʼ</l>
<l n="473">ἀλλά, πάτερ, κατὰ κόσμον ἐμὸν μόρον εἰς σὲ βοήσω.</l>
<l n="474">θάμνος ἔην τανύφυλλος, ὁ μὲν φυλίης, ὁ δʼ ἐλαίης·</l>
<l n="475">δειλὸς ἐγώ· φυλίης γὰρ ἐπώνυμον ἔρνος ἐάσας </l>
<l n="476">πρέμνον ἐς ἀγχικέλευθον ἀνέδραμον ἁγνὸν ἐλαίης</l>
<l n="477">Ἀρτέμιδος χρόα γυμνὸν ἀθηήτοιο δοκεύων.</l>
<l n="478">ἀασάμην· διδύμην γὰρ ἀτάσθαλον ὕβριν ἀέξων</l>
<pb id="v.1.p.202"/>
<l n="479">Παλλάδος εἰς φυτὸν ἦλθον, ἰδεῖν δέμας ἰοχεαίρης</l>
<l n="480">τολμηροῖς βλεφάροισιν, ὅθεν βαρύμηνις ἀπειλὴ </l>
<l n="481">ἔχραεν Ἀκταίωνι καὶ Ἀρτέμιδος καὶ Ἀθήνης.</l>
<l n="482">ἄρτι γὰρ ἱδρώουσα πυραυγέι καύματος ἀτμῷ</l>
<l n="483">Ἄρτεμις εὐκαμάτοιο μετὰ δρόμον ἠθάδος ἄγρης</l>
<l n="484">λούετο μὲν καθαροῖσιν ἐν ὕδασι, λουομένης δὲ</l>
<l n="485">ὀφθαλμοὺς ἀμάρυσσεν ἐμοὺς ἀντώπιος αἴγλη </l>
<l n="486">χιονέας ἀκτῖνας ἀκοντίζουσα ῥεέθροις·</l>
<l n="487">φαίης δʼ, ὡς παρὰ χεῦμα παλίμπορον Ὠκεανοῖο</l>
<l n="488">ἑσπερίη σελάγιζε διʼ ὕδατος ὄμπνια Μήνη.</l>
<l n="489">νηιάδες δʼ ὀλόλυξαν ὁμήλυδες· ἴαχε Λοξὼ</l>
<l n="490">σύνθροον Οὖπιν ἔχουσα, γαληναίῳ δὲ ῥεέθρῳ </l>
<l n="491">νηχομένην ἀνέκοψε κασιγνήτην Ἑκαέργην.</l>
<l n="492">καὶ ζόφος ἠερόφοιτος ἐμὰς ἐκάλυψεν ὀπωπάς·</l>
<l n="493">ἐκ δὲ φυτοῦ προκάρηνος ἐπωλίσθησα κονίῃ,</l>
<l n="494">καὶ λάχον ἐξαπίνης δέμας αἰόλον, ἀντὶ δὲ μορφῆς</l>
<l n="495">ἀνδρομέης ἄγνωστον ἐμὸν δέμας ἔσκεπε λάχνη, </l>
<l n="496">καὶ κύνες ἀγρευτῆρες ὁμῶς ἐχάραξαν ὀδόντας.</l>
<l n="497">σιγήσω τόδε πάντα· τί δεύτερον ἄλγος ἐνίψω;</l>
<l n="498">μή σε καὶ ὑπνώοντα πάλιν στοναχῇσι πελάσσω.</l>
<l n="499">πολλάκι δένδρον ἐκεῖνο παρέστιχες, ὁππόθι κεῖται</l>
<l n="500">λείψανον Ἀκταίωνος, ὑπὲρ δαπέδου δὲ λυθέντα </l>
<l n="501">πολλάκι δαιδαλέοιο παρήλυθες ὀστέα νεβροῦ</l>
<l n="502">οἰκτρὰ πολυβρώτων μελέων, μεμερισμένα γαίῃ,</l>
<l n="503">ἀλλήλων ἀπάνευθεν. ἐγὼ δέ σοι ἄλλο βοήσω</l>
<l n="504">πιστὸν ἐμοῦ θανάτου σημήιον· ἀρχεκάκου γὰρ</l>
<l n="505">ὄψεαι ἰοδόκην καὶ ἐμὸν βέλος ἐγγύθι δένδρου, </l>
<l n="506">εἰ μὴ καὶ πτερόεντες ἐμορφώθησαν ὀιστοί,</l>
<l n="507">εἰ μὴ χωομένη πάλιν Ἄρτεμις εἰς φυτὸν ὕλης</l>
<l n="508">τόξον ἐμὸν μετάμειψεν, ἐμὴν δʼ ἤλλαξε φαρέτρην.</l>
<l n="509">ὄλβιος Ὦτος ἔην, ὅτι μὴ πέλε νεβρὸς ἀλήτης·</l>
<pb id="v.1.p.204"/>
<l n="510">οὐ κύνες Ὠρίωνα κυνοσσόον... αἴθε καὶ αὐτὸν </l>
<l n="511">σκορπίος Ἀκταίωνα κατέκτανεν ὀξέι κέντρῳ.</l>
<l n="512">δειλὸς ἐγώ· κενεὴ γὰρ ἐμὸν νόον ἤπαφε φήμη·</l>
<l n="513">εἰσαΐων δʼ, ὅτι Φοῖβος, ἀδελφεὸς ἰοχεαίρης,</l>
<l n="514">Κυρήνῃ παρίαυεν, ἐμὸν δʼ ἔσπειρε τοκῆα,</l>
<l n="515">Αρτεμιν ὠισάμην ἐμφύλιον εἰς γάμον ἕλκειν. </l>
<l n="516">καὶ πάλιν εἰσαΐων, ὅτι νυμφίον ἀργέτις Ἠὼς</l>
<l n="517">ἥρπασεν Ὠρίωνα καὶ Ἐνδυμίωνα Σελήνη,</l>
<l n="518">καὶ βροτὸν Ἰασίωνα πόσιν προσπτύξατο Δηώ,</l>
<l n="519">ὠισάμην, ὅτι τοῖος ἔην νόος ἰοχεαίρης.</l>
<l n="520">ἀλλά, πάτερ, κτερέιζε νόθην κεραελκέα μορφήν, </l>
<l n="521">μηδὲ λίπῃς ἑτέροισι κυσὶν μέλπηθρα γενέσθαι.</l>
<l n="522">ἢν δὲ κατακρύψῃς ἐμὰ λείψανα κοιλάδι γαίῃ,</l>
<l n="523">δῶρον ἐμοὶ καὶ τοῦτο χαρίζεο, τόξα καὶ ἰοὺς</l>
<l n="524">πῆξον ἐμὸν παρὰ τύμβον, ὅ περ γέρας ἐστὶ θανόντων.</l>
<l n="525">ἀλλὰ βέλος καὶ τόξον ἔα, πάτερ, ὅττι βελέμνοις </l>
<l n="526">τέρπεται ἰοχέαιρα καὶ ἀγκύλα τόξα τιταίνει.</l>
<l n="527">ζωότυπον δʼ ἱκέτευε πολύτροπον, ὄφρα χαράξῃ</l>
<l n="528">στικτὸν ἐμὸν νόθον εἶδος ἀπʼ αὐχένος εἰς πόδας ἄκρους·</l>
<l n="529">μοῦνον ἐμοῦ βροτέοιο τύπον τεύξειε προσώπου,</l>
<l n="530">πάντες ἵνα γνώωσιν ἐμὴν ψευδήμονα μορφήν. </l>
<l n="531">μὴ δέ, πάτερ, γράψειας ἐμὸν μόρον· οὐ δύναται γάρ</l>
<l n="532">δακρυχέειν ἐμὸν εἶδος ὁμοῦ καὶ πότμον ὁδίτης.’</l>
<l n="533">εἶπεν ὀνειρείη νοερὴ κεμάς, ἀπροϊδὴς δὲ</l>
<l n="534">ᾤχετο πωτήεσσα· καὶ Αὐτονόης παρακοίτης</l>
<l n="535">ἄνθορεν ὀμφήεντος ἀπορρίψας πτερὸν Ὕπνου. </l>
<l n="536">ἐκ λεχέων δὲ δάμαρτα πολυπτοίητον ἐγείρας</l>
<l n="537">πέφραδε θηρείην κεραελκέα παιδὸς ὀπωπήν,</l>
<l n="538">καὶ μύθους ἀγόρευεν, ὅσους φάτο νεβρὸς ἐχέφρων.</l>
<pb id="v.1.p.206"/>
<l n="539">καὶ γόος ἔπλετο μᾶλλον· Ἀρισταίοιο δὲ νύμφη</l>
<l n="540">ἤιε μαστεύουσα τὸ δεύτερον, ἀχνυμένη δὲ </l>
<l n="541">πυκνὰ τανυπρέμνοιο διέστιχεν ἔνδια λόχμης·</l>
<l n="542">καὶ κραναῶν στείβουσα δυσέμβατα κύκλα κελεύθων</l>
<l n="543">κεῖνο μόγις φυτὸν εὗρε μιαιφόνον, εὗρε καὶ αὐτὴν</l>
<l n="544">ἰοδόκην καὶ τόξον ἐρημαίῳ παρὰ δένδρῳ.</l>
<l n="545">ὀστέα δʼ ἔνθα καὶ ἔνθα χυτῇ <note n="1" place="unspecified" anchored="yes">xuth=| has no clear meaning here. H. J. Rose suggests to transpose xuth=|... pepthw=ta and place them betseen kwku/ousa and ne/kun in 549.</note> μεμερισμένα γαίῃ, </l>
<l n="546">λείψανα πεπτηῶτα, μόγις συνελέξατο μήτηρ,</l>
<l n="547">καὶ φιλίῃ παλάμῃ γλυκερὴν πήχυνε κεραίην,</l>
<l n="548">καὶ κύσεν αἰνομόροιο δασύτριχα χείλεα νεβροῦ.</l>
<l n="549">ὀξὺ δὲ κωκύουσα νέκυν τυμβεύσατο μήτηρ,</l>
<l n="550">πάντα δέ οἱ παρὰ τύμβον ἐπέγραφεν, ὅσσα τοκῆι </l>
<l n="551">ἔννυχος Ἀκταίωνος ὀνειρείη φάτο φωνή.</l>
<l n="552">ὄφρα μὲν ἔβρεμε πένθος Ἀρισταίοιο μελάθρῳ,</l>
<l n="553">τόφρα δὲ καλλίστερνος Ἐχίονι τίκτεν Ἀγαύη</l>
<l n="554">γηγενέος θρασὺν υἷα θεημάχον· ἀρτιφάτου δὲ</l>
<l n="555">πένθεος ἱσταμένοιο φερώνυμος ἔπλετο Πενθεύς. </l>
<l n="556">καὶ Νεφέλης μετὰ λέκτρα, μετὰ προτέρους ὑμεναίους</l>
<l n="557">εἰς θαλάμους Ἀθάμαντος ἐκώμασε παρθένος Ἰνώ·</l>
<l n="558">αἰνοπαθῆ δὲ Λέαρχον ἐγείνατο καὶ Μελικέρτην</l>
<l n="559">ποντιὰς ἐσσομένη μετανάστιος, οἷα τιθήνη</l>
<l n="560">παιδοκόμος Βρομίοιο φερέσβιος· ἀμφοτέροις γὰρ </l>
<l n="561">μαζὸν ἕνα ξύνωσε Παλαίμονι καὶ Διονύσῳ.</l>
<l n="562">καὶ Σεμέλη πεφύλακτο φαεινοτέροις ὑμεναίοις·</l>
<pb id="v.1.p.208"/>
<l n="563">ἤδη γὰρ μενέαινε νέον Διόνυσον ἀέξειν,</l>
<l n="564">ταυροφυὲς μίμημα παλαιγενέος Διονύσου,</l>
<l n="565">αἰνομόρου Ζαγρῆος ἔχων πόθον ὑψιμέδων Ζεύς, </l>
<l n="566">ὃν τέκε Περσεφόνεια δρακοντείῃ Διὸς εὐνῇ</l>
<l n="567">σύγγαμος οὐδαίοιο μελαγχλαίνου ψευδήμονα μορφήν,</l>
<l n="568">Ζεὺς ὅτε πουλυέλικτος, ἔχων ψευδήμονα μορφήν,</l>
<l n="569">μείλιχος ἱμερόεντι δράκων κυκλούμενος ὁλκῷ</l>
<l n="570">Περσεφόνης σύλησεν ἀνυμφεύτοιο κορείην </l>
<l n="571">κευθομένης, ὅτε πάντες, ὅσοι ναετῆρες Ὀλύμπου,</l>
<l n="572">παιδὶ μιῇ θέλγοντο καὶ ἀγχιγάμου περὶ κούρης</l>
<l n="573">Κυπριδίην ἔριν εἶχον ἀσυλήτων ὑμεναίων</l>
<l n="574">δωροφόροι· μή πω δὲ μολὼν ἐπὶ δέμνια Πειθοῦς</l>
<l n="575">ῥάβδον ἑὴν ἐτίταινε γέρας θαλαμηπόλον Ἑρμῆς, </l>
<l n="576">ὤρεγε δʼ ἕδνα γάμοιο λύρην εὔυμνον Ἀπόλλων,</l>
<l n="577">καὶ δόρυ καὶ θώρηκα γαμήλιον ὤπασεν Ἄρης</l>
<l n="578">ἀσπίδα δῶρον ἄγων νυμφήιον, εὐκελάδου δὲ</l>
<l n="579">Λήμνιος ἀρτιτέλεστον ἔτι πνείοντα καμίνου</l>
<l n="580">ποικίλον ὁρμὸν ἔτεινε πολύχροον ἀμφιγυήεις· </l>
<l n="581">ἤδη γὰρ προτέρην ἀέκων ἠρνήσατο νύμφην</l>
<l n="582">Ἄρεϊ βακχευθεῖσαν ὀπιπεύων Ἀφροδίτην·</l>
<l n="583">δείκνυε καὶ μακάρεσσι γαμοκλόπον ἅρπαγα λέκτρων,</l>
<l n="584">ἀγγελίῃ Φαέθοντος ἀραχναίῳ τινὶ δεσμῷ</l>
<l n="585">γυμνῇ γυμνὸν Ἄρηα περισφίγξας Ἀφροδίτῃ. </l>
<pb id="v.1.p.210"/>
<l n="586">Ζεύς δὲ πατὴρ πολὺ μᾶλλον ἐθέλγετο Περσεφονείῃ·</l>
<l n="587">καὶ Διὶ παπταίνοντι φυῆς εὐπάρθενον ἥβην</l>
<l n="588">ὀφθαλμὸς προκέλευθος ἐγίνετο πομπὸς Ἐρώτων,</l>
<l n="589">Περσεφόνης ἀκόρητος· ὑπὸ κραδίην δέ οἱ αἰεὶ</l>
<l n="590">λαίλαπες ἐρροίζησαν ἀκοιμήτοιο μερίμνης· </l>
<l n="591">καὶ Παφίης κατὰ βαιὸν ἀνήπτετο μείζονι πυρσῷ</l>
<l n="592">ἐξ ὀλίγου σπινθῆρος· ἐπʼ εὐκόλπῳ δὲ θεαίνῃ</l>
<l n="593">Ζηνὸς ἐρωμανέοντος ἐδουλώθησαν ὀπωπαί.</l>
<l n="594">καί ποτε χαλκὸν ἔχουσα διαυγέα τέρπετο κούρη</l>
<l n="595">κάλλεος ἀντιτύποιο δικασπόλον, αὐτομάτῳ δὲ </l>
<l n="596">σιγαλέῳ κήρυκι τύπον πιστώσατο μορφῆς</l>
<l n="597">ψευδαλέον σκιόεντι δέμας κρίνουσα κατόπτρῳ,</l>
<l n="598">μιμηλὴν δʼ ἐγέλασσεν ἐς εἰκόνα· Περσεφόνη δὲ</l>
<l n="599">αὐτοχάρακτον ἄγαλμα διοπτεύουσα προσώπου</l>
<l n="600">ψευδομένης νόθον εἶδος ἐδέρκετο Περσεφονείης· </l>
<l n="601">καί ποτε διψαλέοιο πυραυγέι καύματος ἀτμῷ</l>
<l n="602">καρφαλέης φεύγουσα μεσημβρινὸν ἴχνιον Ὥρης</l>
<l n="603">κερκίδος ἱστοπόνων καμάτων ἀμπαύετο κούρη,</l>
<l n="604">καὶ διεροὺς ἱδρῶτας ἀποσμήξασα προσώπου,</l>
<l n="605">σφιγγομένην στέρνοισι σαόφρονα λύσατο μίτρην, </l>
<l n="606">καὶ χρόα λυσιπόνοισι καθικμαίνουσα λοετροῖς</l>
<l n="607">πηγαίῳ πεφόρητο καταψύχοντι ῥεέθρῳ,</l>
<l n="608">νήματα καλλείψασα πεπαρμένα Παλλάδος ἱστῷ.</l>
<l n="609">οὐδὲ Διὸς λάθεν ὄμμα πανόψιον· ἀσκεπέος δὲ</l>
<l n="610">λουομένης ὅλον εἶδος ἐδέρκετο Περσεφονείης· </l>
<l n="611">οὐ τόσον ἱμείρων ἐπεμήνατο Κυπρογενείῃ,</l>
<l n="612">ἣν ποθέων ἀκίχητα γονὴν ἔσπειρεν ἀρούρῃ</l>
<l n="613">θερμὸν ἀκοντίζων αὐτόσσυτον ἀφρὸν Ἐρώτων,</l>
<l n="614">ἔνθεν ἀεξιτόκοιο κεραστίδος ἔνδοθι Κύπρου</l>
<l n="615">Φηρῶν εὐκεράων διδυμόχροος ἤνθεε φύτλη. </l>
<pb id="v.1.p.212"/>
<l n="616">καὶ μεδέων κόσμοιο καὶ οὐρανὸν ἡνιοχεύων</l>
<l n="617">εἰς πόθον αὐχένα κάμψεν ὁ τηλίκος· οὐδὲ κεραυνοί,</l>
<l n="618">οὐ στεροπὴ χραίσμησε κορυσσομένης Ἀφροδίτης·</l>
<l n="619">Ἥρης δʼ οἶκον ἔλειπε, λέχος δʼ ἀπέειπε Διώνης,</l>
<l n="620">Δηοῦς ῥῖψεν ἔρωτα, Θέμιν φύγε, κάλλιπε Λητώ, </l>
<l n="621">μούνης δʼ εἰς ὑμέναιον ἐθέλγετο Περσεφονείης.</l>
</div1>
<pb id="v.1.p.214"/>
<div1 type="book" n="6">
<argument>
<l n="1">Δίζεο θέσκελον ἕκτον, ὅπῃ Ζαγρῆα γεραίρων</l>
<l n="2">γαίης ἕδρανα πάντα κατέκλυσεν ὑέτιος Ζεύς.</l>
</argument>
<l n="1">οὐδὲ πατὴρ τότε μοῦνος ἔχεν πόθον· ἀλλὰ καὶ αὐτοὶ</l>
<l n="2">ἓν βέλος ἶσον ἔχοντες, ὅσοι ναετῆρες Ὀλύμπου,</l>
<l n="3">Δηῴης ὑμέναιον ἑεδνώσαντο θεαίνης.</l>
<l n="4">ἔνθα σέλας ῥοδέοιο διαλλάξασα προσώπου</l>
<l n="5">ἄλγεσι κυμαίνοντα νόον μαστίζετο Δηώ· </l>
<l n="6">καὶ κεφαλῆς γονόεσσαν ἀπεσφήκωσε καλύπτρην,</l>
<l n="7">αὐχενίης λύσασα καθειμένα βόστρυχα χαίτης,</l>
<l n="8">παιδὶ περιφρίσσουσα· βαρυνομένης δὲ θεαίνης</l>
<l n="9">δάκρυσιν αὐτοχύτοισι καθικμαίνοντο παρειαί,</l>
<l n="10">ὅττι τόσους μνηστῆρας ἑνὶ φλογόεντι βελέμνῳ </l>
<l n="11">εἰς ἔριν οἰστρηθέντας ὁμοζήλων ὑμεναίων</l>
<l n="12">ξυνὸς Ἔρως βάκχευεν, ἁμιλλητῆρας Ἐρώτων·</l>
<l n="13">πάντας μὲν τρομέεσκε, τὸ δὲ πλέον ὄμπνια μήτηρ</l>
<l n="14">παιδὸς ἔχειν Ἥφαιστον ἐδείδιε χωλὸν ἀκοίτην.</l>
<l n="15">καὶ δόμον Ἀστραίοιο μετέστιχεν εὔποδι ταρσῷ, </l>
<l n="16">δαίμονος ὀμφήεντος· ὀπισθοπόρων δὲ κομάων</l>
<l n="17">ἄπλοκον ἀσταθέεσσιν ἐσείετο βόστρυχον αὔραις.</l>
<l n="18">τὴν μὲν ἰδὼν ἤγγειλεν Ἑωσφόρος· εἰσαΐων δὲ</l>
<l n="19">ὦρτο γέρων Ἀστραῖος· ὁ μὲν γραμμῇσι χαράσσων</l>
<pb id="v.1.p.216"/>
<l n="20">κυανέην ἐνέπασσε κόνιν περὶ νῶτα τραπέζης, </l>
<l n="21">καὶ τυπόων ἑλικηδὸν ὑπʼ ἀγκυλόδοντι σιδήρῳ</l>
<l n="22">πυθμένα τετράπλευρον ἐπέγραφεν αἴθοπι τέφρῃ,</l>
<l n="23">καὶ τύπον ἄλλον ἔτευξεν ἰσογλώχινι τριγώνῳ.</l>
<l n="24">ἀλλὰ τὰ μὲν μεθέηκε καὶ ἤλυθεν ἄγχι θυράων</l>
<l n="25">ἀντιόων Δήμητρι· διεσσυμένων δὲ μελάθρου </l>
<l n="26">ἕσπερος ἡγεμόνευε, καὶ εἰς θρόνον ἵδρυε Δηὼ</l>
<l n="27">πατρὸς ἑοῦ παρὰ θῶκον· ὁμοστόργῳ δὲ μενοινῇ</l>
<l n="28">νεκταρέου κεράσαντες ἀπὸ κρητῆρος Ἀῆται</l>
<l n="29">δαίμονα λυσιπόνοισιν ἐδεικανόωντο κυπέλλοις</l>
<l n="30">υἱέες Ἀστραίοιο· πιεῖν δʼ ἠρνήσατο Δηὼ </l>
<l n="31">Περσεφόνης μεθύουσα μεληδόνι· μουνοτόκοι γὰρ</l>
<l n="32">τηλυγέτους διὰ παῖδας ἀεὶ τρομέουσι τοκῆες·</l>
<l n="33">ἀλλὰ μόγις παρέπεισεν ἀναινομένην ἔτι Δηὼ</l>
<l n="34">ἡδυεπὴς Ἀστραῖος ἔχων θελξίφρονα Πειθώ.</l>
<l n="35">ἔνθα γέρων μέγα δεῖπνον ἐπήρτυεν, ὄφρα μερίμνας </l>
<l n="36">θυμοδακεῖς Δήμητρος ἀποσκεδάσειε τραπέζῃ.</l>
<l n="37">καὶ πίσυρες λαγόνεσσι καθαψάμενοι τελαμῶνας</l>
<l n="38">πατρὸς ὑποδρηστῆρες ἐμιτρώθησαν Ἀῆται·</l>
<l n="39">νεκταρέῳ δὲ κύπελλα παρὰ κρητῆρι τιταίνων</l>
<l n="40">εὖρος ἐῳνοχόει, προχόῳ δʼ ἐπιδόρπιον ὕδωρ </l>
<l n="41">εἶχε Νότος, Βορέης δὲ φέρων ἐπέθηκε τραπέζῃ</l>
<l n="42">ἀμβροσίην, Ζέφυρος δὲ περιθλίβων θρόον αὐλοῦ</l>
<l n="43">εἰαρινοῖς δονάκεσσι μελίζετο θῆλυς Ἀήτης·</l>
<l n="44">καὶ στεφάνους ἔπλεξεν Ἑωσφόρος ἄνθεα δήσας</l>
<l n="45">ὀρθρινοῖς κομόωντα δροσιζομένοισι κορύμβοις· </l>
<l n="46">καὶ νυχίου λαμπτῆρος ἐθήμονα πυρσὸν ἀείρας</l>
<l n="47">ἕσπερος ὀρχηστῆρι ποδῶν ἐλελίζετο ταρσῷ</l>
<l n="48">πάλλων καμπύλον ἴχνος, ἐπεὶ πέλε πομπὸς Ἐρώτων,</l>
<l n="49">καὶ σκαρθμῷ μεμέλητο χοροπλεκέων ὑμεναίων.</l>
<pb id="v.1.p.218"/>
<l n="50">ἀλλʼ ὅτε δὴ μετὰ δαῖτα θεὰ κεκόρητο χορείης </l>
<l n="51">σεισαμένη βαρὺ κέντρον ἀμερσινόοιο μερίμνης,</l>
<l n="52">μαντοσύνην ἐρέεινε, φιλοστόργου δὲ γεραιοῦ</l>
<l n="53">λαιῇ μὲν παλάμῃ γονάτων θίγε, λισσομένη δὲ</l>
<l n="54">δεξιτερῇ ψαύεσκε βαθυσμήριγγος ὑπήνης·</l>
<l n="55">καὶ πολέας μνηστῆρας ἑῆς μυθήσατο κούρης </l>
<l n="56">θέσφατα μαστεύουσα παρήγορα· μαντοσύναι γὰρ</l>
<l n="57">ἐλπίσιν ἐσσομένῃσιν ὑποκλέπτουσιν ἀνίας.</l>
<l n="58">οὐδὲ γέρων Ἀστραῖος ἀναίνετο· μουνοτόκου δὲ</l>
<l n="59">κούρης ἀρτιλόχευτα γενέθλια μέτρα νοήσας</l>
<l n="60">καὶ χρόνον οὐ πταίοντα καὶ ἀπλανέος δρόμον Ὥρης </l>
<l n="61">ἀρχεγόνου, κάμψας δὲ μετάτροπα δάκτυλα χειρῶν</l>
<l n="62">ἀμφὶ παλιννόστοιο μετήλυδα κύκλον ἀριθμοῦ</l>
<l n="63">ἐκ παλάμης παλάμῃ διεμέτρεε δίζυγι παλμῷ·</l>
<l n="64">καί οἱ κεκλομένῳ θεράπων εὔκυκλον ἀείρας</l>
<l n="65">σφαῖραν ἑλισσομένην, τύπον αἰθέρος, εἰκόνα κόσμου, </l>
<l n="66">Ἀστερίων παρέθηκε λαβὼν ἐπὶ πώματι χηλοῦ.</l>
<l n="67">ἔνθα γέρων πεπόνητο, καὶ ἄξονος ἄκρον ἑλίσσων</l>
<l n="68">ζῳδιακὸν περὶ κύκλον ἑὴν ἐτίταινεν ὀπωπὴν</l>
<l n="69">λεύσσων ἔνθα καὶ ἔνθα καὶ ἀπλανέας καὶ ἀλήτας·</l>
<l n="70">καὶ πόλον ἀμφελέλιζε· πολυστροφάλιγγι δὲ ῥιπῇ </l>
<l n="71">εἰς δρόμον ἀστήρικτον ἀτέρμονι κάμπτετο νύσσῃ</l>
<l n="72">ἄστρασι ποιητοῖσι νόθος κυκλούμενος αἰθήρ,</l>
<l n="73">ἄξονι μεσσατίῳ τετορημένος· εὗρε δὲ δαίμων</l>
<l n="74">σφαῖραν ἰδὼν στεφανηδόν, ὅτι πλήθοντι προσώπῳ</l>
<l n="75">ἀγκύλα συνδέσμοιο διέτρεχε νῶτα Σελήνη, </l>
<l n="76">καὶ Φαέθων ἰσόμοιρος ἔην ἀντώπιδι Μήνῃ</l>
<l n="77">κέντρῳ ὑποχθονίῳ πεφορημένος, ἀχλυόεις δὲ</l>
<l n="78">κῶνος ἀερσιπότητος ἀπὸ χθονὸς ὀξὺς ἀνέρπων</l>
<l n="79">ἀντίτυπον Φαέθοντος ὅλην ἐκάλυψε Σελήνην·</l>
<pb id="v.1.p.220"/>
<l n="80">καὶ γαμίης φιλότητος ἁμιλλητῆρας ἀκούων </l>
<l n="81">Ἄρεα δίζετο μᾶλλον, ὑπὲρ δυτικοῦ δὲ μελάθρου</l>
<l n="82">φῶρα γάμων ἐνόησε σὺν ἀστέρι Κυπρογενείης</l>
<l n="83">ἑσπερίῳ· καὶ κλῆρον ἐπώνυμον εὗρε τοκήων</l>
<l n="84">παρθενικῆς ἀστραῖον ὑπὸ στάχυν· ἀμφὶ δʼ ἄρʼ αὐτῷ</l>
<l n="85">ὀμβροτόκου Κρονίδαο Φαεσφόρος ἔτρεχεν ἀστήρ. </l>
<l n="86">ἀλλʼ ὅτε πάντα νόησεν ἀριθμήσας ἴτυν ἄστρων,</l>
<l n="87">σφαῖραν ἀειδίνητον ἀνέκρυφε κοιλάδι κίστῃ,</l>
<l n="88">σφαῖραν ποικιλόνωτον· ἀνειρομένῃ δὲ θεαίνῃ</l>
<l n="89">τριπλόον ὀμφαίης ἀνερεύγετο θέσφατον ἠχοῦς·</l>
<l n="90">‘Δημῆτερ φιλότεκνος, ὑπὸ σκιοειδέι κώνῳ </l>
<l n="91">κλεπτομένης ἀκτῖνος ἀφωτίστοιο Σελήνης</l>
<l n="92">νυμφίον ἁρπακτῆρα φυλάσσεο Περσεφονείης</l>
<l n="93">κρυπτὸν ἀσυλήτοιο τεῆς ληίστορα κούρης,</l>
<l n="94">εἰ λίνα Μοιράων ἐπιπείθεται· ἀπροϊδῆ δὲ</l>
<l n="95">ἀθρήσεις πρὸ γάμοιο νόθον λαθραῖον ἀκοίτην </l>
<l n="96">θηρομιγῆ δολόμητιν, ἐπεὶ δυτικῷ παρὰ κέντρῳ</l>
<l n="97">σὺν Παφίῃ στείχοντα γαμοκλόπον Ἄρεα λεύσσω,</l>
<l n="98">ἀμφοτέροις δὲ Δράκοντα παραντέλλοντα δοκεύω.</l>
<l n="99">ὀλβίστην ἐνέπω σε· σὺ γὰρ τετράζυγι κόσμῳ</l>
<l n="100">ἔσσεαι ἀγλαόκαρπος, ὅτι χθονὶ καρπὸν ὀπάσσεις </l>
<l n="101">ἀτρυγέτῳ· κούρης γὰρ ὑπὲρ κλήροιο τοκήων</l>
<l n="102">παρθένος Ἀστραίη σταχυώδεα χεῖρα τιταίνει.’</l>
<l n="103">ὣς φάμενος μαντῷον ὑπὸ στόμα κοίμισεν ὀμφήν.</l>
<l n="104">ἀλλʼ ὅτε Δημήτηρ δρεπανηφόρος ἐλπίδα καρπῶν</l>
<l n="105">ἐσσομένων ἤκουσε καὶ αὐτοκέλευστον ἀκοίτην </l>
<l n="106">τηλυγέτης ἀδμῆτος ἀνέγγυον ἅρπαγα κούρης,</l>
<l n="107">ἔστενε μειδιόωσα· διʼ ὑψιπόρου δὲ κελεύθου</l>
<pb id="v.1.p.222"/>
<l n="108">οἶκον εὸν σπεύδουσα κατηφέι δύσατο ταρσῷ</l>
<l n="109">καὶ ζυγὸν εὐδίνητον ἐχιδναίῃ παρὰ φάτνῃ</l>
<l n="110">ἀμφιταλαντεύσασα λόφῳ διδυμάονι θηρῶν </l>
<l n="111">ἄζυγας ἑρπηστῆρας ἐπεσφήκωσε λεπάδνῳ·</l>
<l n="112">καὶ γένυν ἀγκυλόδοντι περισφίγγουσα χαλινῷ</l>
<l n="113">ξανθοφυὴς βλοσυροῖο διʼ ἅρματος ἤγαγε Δηὼ</l>
<l n="114">παῖδα καλυπτομένην νεφέλης κυανάμπυκι μίτρῃ,</l>
<l n="115">καὶ κτύπον ἀντικέλευθον ἐπιβρομέοντος ἀπήνῃ </l>
<l n="116">θηρονόμῳ μάστιγι κατερροίζησε Βορῆος,</l>
<l n="117">ἠερίης ἱππηδὸν ἐπεσσυμένων δρόμον αὔρης</l>
<l n="118">ἀσταθέων πτερὰ κοῦφα περιστέλλουσα δρακόντων</l>
<l n="119">ἀμφὶ κέρας Λιβυκοῖο παλίσσυτον Ὠκεανοῖο.</l>
<l n="120">Δικταίης δʼ ἀίουσα μέλος κορυθαιόλον ἠχοῦς </l>
<l n="121">Κρῆτα χορὸν παράμειβε βαρυσμαράγοιο βοείης</l>
<l n="122">νῶτα περισκαίροντα κυβιστητῆρι σιδήρῳ.</l>
<l n="123">καί τινα λάινον οἶκον ἐποπτεύουσα θεαίνη</l>
<l n="124">Σικελίης τριλόφοιο Πελωρίδα δύσατο πέτρην</l>
<l n="125">Ἀδριάδας παρὰ θῖνας, ὅπῃ χύσις ἄστατος ἅλμης </l>
<l n="126">εἰς δύσιν ἑλκομένη περικάμπτεται εἴκελος ἅρπῃ,</l>
<l n="127">εἰς Λίβα πομπεύουσα Βορειόθεν ἀγκύλον ὕδωρ·</l>
<l n="128">καί, Κυανῆν ὅθι πυκνὰ ῥόος χυτλώσατο κούρην</l>
<l n="129">κρηναίῳ στροφάλιγγι χέων ὀπτήριον ὕδωρ,</l>
<l n="130">γείτονα κόλπον ὄπωπεν ἰσοσταθέοντα μελάθρῳ, </l>
<l n="131">λαϊνέης ὀρόφοιο περιστεφθέντα καλύπτρῃ,</l>
<l n="132">ὃν φύσις ἐθρίγκωσε χαραδραίῳ πυλεῶνι</l>
<l n="133">λάινον ἱστὸν ἔχοντα μεμηλότα γείτοσι Νύμφαις.</l>
<l n="134">καὶ θεὸς ὀρφναίοιο διερπύζουσα μελάθρου</l>
<l n="135">παῖδα πολυσφρήγιστον ἐνέκρυφε φωλάδι πέτρῃ· </l>
<pb id="v.1.p.224"/>
<l n="136">λυσαμένη δὲ δράκοντας ἐυπτερύγων ἀπὸ δίφρων</l>
<l n="137">τὸν μὲν δεξιτεροῖο παρὰ πρηῶνα θυρέτρου,</l>
<l n="138">τὸν δὲ λιθογλώχινα πύλης παρὰ λαιὸν ὀχῆα</l>
<l n="139">στῆσεν ἀθηήτοιο φυλάκτορα Περσεφονείης·</l>
<l n="140">κεῖθι δὲ Καλλιγένειαν, ἑὴν εὔπαιδα τιθήνην, </l>
<l n="141">κάλλιπε σὺν ταλάροισι, καὶ ὁππόσα θήλεϊ φύτλῃ</l>
<l n="142">Παλλάδος εὐπαλάμοιο νέμει ταλασήιος ἱδρώς·</l>
<l n="143">καὶ ποσὶν ἠέρα τέμνεν, ἐρημονόμοις δὲ φυλάξαι</l>
<l n="144">καμπύλα πετραίῃσιν ἐπέτρεπεν ἅρματα Νύμφαις.</l>
<l n="145">ἀμφὶ δὲ καρχαρόδοντα γένυν πεπόνητο σιδήρου </l>
<l n="146">εἰροκόμῳ ξαίνουσα περὶ κτενὶ λήνεα κούρη,</l>
<l n="147">ἠλακάτῃ δʼ ἐνέλισσε· πολυστροφάδεσσι δὲ ῥιπαῖς</l>
<l n="148">εἰλυφόων ἄτρακτος ἕλιξ βητάρμονι παλμῷ</l>
<l n="149">νηθομένων ἐχόρευε μίτων κυκλούμενος ὁλκῷ·</l>
<l n="150">καὶ ποσὶ φοιταλέοισι παλίνδρομος ἄκρον ἀπʼ ἄκρου </l>
<l n="151">πρωτοπαγῆ ποίησε διάσματα, φάρεος ἀρχήν,</l>
<l n="152">ἱστῷ δʼ ἀμφὶς ἕλισσεν· ὕφαινε δὲ κερκίδι κούρη</l>
<l n="153">πηνίον ἐξέλκουσα παρὲκ μίτον, ἀμφὶ δὲ πέπλῳ</l>
<l n="154">γνωτὴν ἰστοτέλειαν ἑὴν ἐλίγαινεν Ἀθήνην.</l>
<l n="155">παρθένε Περσεφόνεια, σὺ δʼ οὐ γάμον εὗρες ἀλύξαι, </l>
<l n="156">ἀλλὰ δρακοντείοισιν ἐνυμφεύθης ὑμεναίοις,</l>
<l n="157">Ζεὺς ὅτε πουλυέλικτος ἀμειβομένοιο προσώπου</l>
<l n="158">νυμφίος ἱμερόεντι δράκων κυκλούμενος ὁλκῷ</l>
<l n="159">εἰς μυχὸν ὀρφναίοιο διέστιχε παρθενεῶνος,</l>
<l n="160">σείων δαυλὰ γένεια· παρισταμένων δὲ θυρέτρῳ </l>
<l n="161">εὔνασεν ἰσοτύπων πεφορημένος ὄμμα δρακόντων...</l>
<l n="162">καὶ γαμίαις γενύεσσι δέμας λιχμάζετο κούρης </l>
<l n="164">μείλιχος. αἰθερίων δὲ δρακοντείων ὑμεναίων </l>
<l n="163">Περσεφόνης γονόεντι τόκῳ κυμαίνετο γαστήρ, </l>
<l n="165">Ζαγρέα γειναμένη, κερόεν βρέφος, ὃς Διὸς ἕδρης </l>
<pb id="v.1.p.226"/>
<l n="166">μοῦνος ἐπουρανίης ἐπεβήσατο, χειρὶ δὲ βαιῇ</l>
<l n="167">ἀστεροπὴν ἐλέλιζε νεηγενέος δὲ φορῆος</l>
<l n="168">νηπιάχοις παλάμῃσιν ἐλαφρίζοντο κεραυνοί.</l>
<l n="169">οὐδὲ Διὸς θρόνον εἶχεν ἐπὶ χρόνον· ἀλλά ἑ γύψῳ</l>
<l n="170">κερδαλέῃ χρισθέντες ἐπίκλοπα κύκλα προσώπου </l>
<l n="171">δαίμονος ἀστόργοιο χόλῳ βαρυμήνιος Ἥρης</l>
<l n="172">Ταρταρίῃ Τιτῆνες ἐδηλήσαντο μαχαίρῃ</l>
<l n="173">ἀντιτύπῳ νόθον εἶδος ὀπιπεύοντα κατόπτρῳ.</l>
<l n="174">ἔνθα διχαζομένων μελέων Τιτῆνι σιδήρῳ</l>
<l n="175">τέρμα βίου Διόνυσος ἔχων παλινάγρετον ἀρχὴν </l>
<l n="176">ἀλλοφυὴς μορφοῦτο πολυσπερὲς εἶδος ἀμείβων,</l>
<l n="177">πῇ μὲν ἅτε Κρονίδης δόλιος νέος αἰγίδα σείων,</l>
<l n="178">πῇ δὲ γέρων βαρύγουνος ἅτε Κρόνος ὄμβρον ἰάλλων·</l>
<l n="179">ἄλλοτε ποικιλόμορφον ἔην βρέφος, ἄλλοτε κούρῳ</l>
<l n="180">εἴκελος οἰστρηθέντι, νέον δέ οἱ ἄνθος ἰούλων </l>
<l n="181">ἀκροκελαινιόωντα κατέγραφε κύκλα προσώπου·</l>
<l n="182">πῇ δὲ χόλῳ δασπλῆτι λέων μιμηλὸς ἰάλλων</l>
<l n="183">φρικαλέον βρύχημα σεσηρότι μαίνετο λαιμῷ,</l>
<l n="184">ὀρθώσας πυκινῇσι κατάσκιον αὐχένα χαίταις,</l>
<l n="185">ἀμφελελιζομένης λασιότριχος ὑψόθι νώτου </l>
<l n="186">αὐτομάτῃ μάστιγι περιστίζων δέμας οὐρῆς·</l>
<l n="187">ἔνθα λεοντείοιο λιπὼν ἴνδαλμα προσώπου</l>
<l n="188">ὑψιλόφῳ χρεμετισμὸν ὁμοίιον ἔβρεμεν ἵππῳ</l>
<l n="189">ἄζυγι, γαῦρον ὀδόντα μετοχμάζοντι χαλινοῦ,</l>
<l n="190">καὶ πολιῷ λεύκαινε περιτρίβων γένυν ἀφρῷ· </l>
<l n="191">ἄλλοτε ῥοιζήεντα χέων συριγμὸν ὑπήνης</l>
<l n="192">ἀμφιλαφὴς φολίδεσσι δράκων ἐλέλικτο κεράστης,</l>
<l n="193">γλῶσσαν ἔχων προβλῆτα κεχηνότος ἀνθερεῶνος,</l>
<l n="194">καὶ βλοσυρῷ Τιτῆνος ἐπεσκίρτησε καρήνῳ</l>
<pb id="v.1.p.228"/>
<l n="195">ὁρμὸν ἐχιδνήεντα περίπλοκον αὐχένι δήσας· </l>
<l n="196">καὶ δέμας ἑρπηστῆρος ἀειδίνητον ἐάσας</l>
<l n="197">τίγρις ἔην, στίξας δέμας αἰόλον· ἄλλοτε ταύρῳ</l>
<l n="198">ἰσοφυής, στομάτων δὲ νόθον μυκηθμὸν ἰάλλων</l>
<l n="199">θηγαλέῃ Τιτῆνας ἀνεστυφέλιξε κεραίῃ.</l>
<l n="200">καὶ ψυχῆς προμάχιζεν, ἕως ζηλήμονι λαιμῷ </l>
<l n="201">τρηχαλέον μύκημα διʼ ἠέρος ἔβρεμεν Ἥρη,</l>
<l n="202">μητρυιὴ βαρύμηνις, ἰσοφθόγγῳ δὲ θεαίνῃ</l>
<l n="203">αἰθέριον κελάδημα πύλαι κανάχιζον Ὀλύμπου,</l>
<l n="204">καὶ θρασὺς ὤκλασε ταῦρος· ἀμοιβαίῃ δὲ φονῆες</l>
<l n="205">ταυροφυῆ Διόνυσον ἐμιστύλλοντο μαχαίρῃ. </l>
<l n="206">Ζεὺς δὲ πατήρ, προτέροιο δαϊζομένου Διονύσου</l>
<l n="207">γινώσκων σκιόεντα τύπον δοδίοιο κατόπτρου,</l>
<l n="208">μητέρα Τιτήνων ἐλάσας ποινήτορι πυρσῷ</l>
<l n="209">Ζαγρέος εὐκεράοιο κατεκλήισσε φονῆας</l>
<l n="210">Ταρταρίῳ πυλεῶνι· καὶ αἰθομένων ἀπὸ δένδρων </l>
<l n="211">θερμὰ βαρυνομένης ἐμαραίνετο βόστρυχα γαίης.</l>
<l n="212">ἀντολίην δʼ ἔφλεξε καὶ αἰθαλόεντι βελέμνῳ</l>
<l n="213">αἴθετο Βάκτριον οὖδας ἑώιον, ἀγχιπόροις δὲ</l>
<l n="214">κύμασιν Ἀσσυρίοισιν ἐδαίετο Κάσπιον ὕδωρ,</l>
<l n="215">Ἰνδῷοί τε τένοντες· Ἐρυθραίοιο δὲ κόλπου </l>
<l n="216">ἔμπυρα κυμαίνοντος Ἄραψ θερμαίνετο Νηρεύς.</l>
<l n="217">καὶ δύσιν ἀντικέλευθον ἑῷ πρήνιξε κεραυνῷ</l>
<l n="218">Ζεὺς πυρόεις φιλότεκνος· ὑπὸ Ζεφύροιο δὲ ταρσῷ</l>
<l n="219">ἡμιδαὴς σέδας ὑγρὸν ἀπέπτυεν ἑσπερὶς ἅλμη,</l>
<l n="220">Ἀρκτῷοί τε τένοντες· ὁμοφλεγέος δὲ καὶ αὐτῆς </l>
<l n="221">πηγνυμένης πάφλαζε Βορήια νῶτα θαλάσσης·</l>
<l n="222">καὶ Νοτίου νιφόεσσαν ὑπὸ κλίσιν Αἰγοκερῆος</l>
<l n="223">θερμοτέρῳ σπινθῆρι μεσημβρινὸς ἔζεεν ἀγκών.</l>
<l n="224">καὶ διεροῖς βλεφάροις ποταμήια δάκρυα λείβων</l>
<l n="225">Ὠκεανὸς λιτάνευε χέων ἱκετήσιον ὕδωρ· </l>
<pb id="v.1.p.230"/>
<l n="226">Ζεὺς δὲ χόλον πρήυνε, μαραινομένην δὲ καραυνῷ</l>
<l n="227">γαῖαν ἰδὼν ἐλέαιρε, καὶ ἤθελεν ὕδατι νίψαι</l>
<l n="228">λύματα τεφρήεντα καὶ ἔμπυρον ἕλκος ἀρούρης.</l>
<l n="229">καὶ τότε γαῖαν ἅπασαν ἐπέκλυσεν ὑέτιος Ζεὺς</l>
<l n="230">πυκνώσας νεφέεσσιν ὅλον πόλον, οὐρανίη δὲ </l>
<l n="231">βρονταίοις πατάγοισι Διὸς μυκήσατο σάλπιγξ,</l>
<l n="232">ἀστέρες ὁππότε πάντες ἐνὶ σφετέροισι μελάθροις</l>
<l n="233">κεκριμένοι δρόμον εἶχον, ἐπεὶ τετράζυγι δίφρῳ</l>
<l n="234">ἠέλιος σελάγιζε λεοντείων ἐπὶ νώτων</l>
<l n="235">ἱππεύων ἑὸν οἶκον· ἐπιτροχόωσα δὲ δίφρῳ </l>
<l n="236">καρκίνον ὀκταπόδην τριφυὴς κυκλοῦτο Σελήνη,</l>
<l n="237">καὶ δροσερὴν ὑπὸ πέζαν ἰσημερίῳ παρὰ κύκλῳ</l>
<l n="238">Κύπρις ἀπὸ Κριοῖο μεταστήσασα κεραίης</l>
<l n="239">εἰαρινὸν δόμον εἶχεν, ἀχείμονα Ταῦρον Ὀλύμπου,</l>
<l n="240">γείτων δʼ Ἠελίοιο προάγγελον Ἱστοβοῆος </l>
<l n="241">σκορπίον εἶχεν Ἄρης, μιτρούενον αἴθοπι Ταύρῳ,</l>
<l n="242">δόχμιος ἀντικέλευθον ὀπιπεύων Ἀφροδίτην,</l>
<l n="243">καὶ τελέων λυκάβαντα δυωδεκάμηνος ὁδίτης</l>
<l n="244">ἰχθύας ἀστερόεντας ἐπέτρεχεν ἀκρόνυχος Ζεύς,</l>
<l n="245">δεξιτερὴν τρίπλευρον ἔχων ἑλικώδεα Μήνην, </l>
<l n="246">καὶ Κρόνος ὄμβρια νῶτα διέστιχεν Αἰγοκερῆος</l>
<l n="247">φέγγεϊ παχνήεντι διάβροχος, ἀμφὶ δὲ φαιδρῇ</l>
<l n="248">παρθενικῇ πτερύγεσσιν ἔην ὑψούμενος Ἑρμῆς,</l>
<l n="249">ὅττι Δίκην δόμον εἶχε δικασπόλος. ἑπταπόρου δὲ</l>
<l n="250">αἰθέρος ὑδατόεντες ἀνωίχθησαν ὀχῆες </l>
<l n="251">Ζηνὸς ἐπομβρήσαντος· ἐριφλοίσβοιο δὲ κόλπου</l>
<l n="252">κρουνοῖς πλειοτέροισιν ἐμυκήσαντο χαράδραι,</l>
<l n="253">ὑδρηλαὶ δὲ θύγατρες ἀποσπάδες Ὠκεανοῖο</l>
<l n="254">λίμναι ἐκουφίζοντο, καὶ ἠέρι νέρτερον ὕδωρ</l>
<l n="255">κρουνοὶ ἀκοντιστῆρες ἀνέβλυον Ὠκεανοῖο, </l>
<l n="256">καὶ σκοπιαὶ ῥαθάμιζον, ὀρεσσιχύτῳ δὲ ῥεέθρῳ</l>
<pb id="v.1.p.232"/>
<l n="257">δοψαλέαι ποταμηδὸν ἐμορμύροντο κολῶναι·</l>
<l n="258">ὑψώθη δὲ θάλασσα, καὶ εἰς ὄρος ὑψόθι λόχμης</l>
<l n="259">Νηρεΐδες γεγάασιν Ὀρειάδες. ἆ μέγα δειλή,</l>
<l n="260">χερσὶν ἀπειρήτοισιν ἐνήχετο παρθένος Ἠχὼ </l>
<l n="261">ἀρχαίης φόβον ἄλλον ἀμειβομένη περὶ μίτρης,</l>
<l n="262">μή ποτε Πᾶνα φυγοῦσα Ποσειδάωνι μιγείη.</l>
<l n="263">ποντοπόροι δὲ λέοντες ἀήθεος ἔνδοθι πέτρης</l>
<l n="264">χερσαίων ἐχόρευον ἐνὶ σπήλυγγι λεόντων</l>
<l n="265">μυδαλέοις μελέεσσι· χαραδραίῳ δʼ ἐνὶ κόλπῳ </l>
<l n="266">εἰναλίῳ δελφῖνι συνήντετο κάπρος ἀλήτης·</l>
<l n="267">καὶ ξυνοῖς ῥοθίοισιν ὀρεσσιχύτου νιφετοῖο</l>
<l n="268">θῆρες ἐναυτίλλοντο σὺν ἰχθύσιν· εἱλικόεις δὲ</l>
<l n="269">πούλυπος οὐρεσίφοιτος ἐπεσκίρτησε λαγωῷ.</l>
<l n="270">καὶ διεροὶ Τρίτωνες ὑπὸ σφυρὰ φωλάδος ὕλης </l>
<l n="271">ἔγχλοον αἰθύσσοντες ἐπʼ ἐξύι δίπτυχον οὐρὴν</l>
<l n="272">Πανὸς ὀρεσσαύλοισιν ἐνεκρύπτοντο μελάθροις,</l>
<l n="273">σύμπλοον ἠερίοισιν ἐπτιρέψαντες ἀήταις</l>
<l n="274">στικτὴν ἠθάδα κόχλον· ἐν εὐύδρῳ δὲ κολώνῃ</l>
<l n="275">Πανὶ φιλοσκοπέλῳ μετανάστιος ἤντετο Νηρεύς, </l>
<l n="277">καὶ ναέτης πετραῖος ὄρος μετὰ πόντον ἀμείβων </l>
<l n="276">μυδαλέην σύριγγα διαπλώουσαν ἐάσσας· <note n="1" place="unspecified" anchored="yes">276 placed after 277 by Marcellus. e)a/ssas MSS. and edd., e)la/ssas Ludsich.</note>
</l>
<l n="278">ἰκμαλέον σπέος εἶχεν ὑπωροφίης δόμον Ἠχοῦς. </l>
<l n="279">καὶ διερῷ τότε φῶτες ἀνοιδαίνοντες ὀλέθρῳ</l>
<l n="280">ὕδασι τυμβεύοντο, πολὺς δέ τις ἄλλος ἐπʼ ἄλλῳ </l>
<l n="281">πλώετο κυματόεντι νέκυς πεφορημένος ὁλκῷ·</l>
<l n="282">καὶ νιφετῷ κελάδοντι κεχηνότος ἀνθερεῶνος</l>
<l n="283">χανδὸν ἀπὸ σκοπέλοιο πιὼν ὀρεσίδρομον ὕδωρ</l>
<l n="284">πῖπτε λέων, πέσε κάπρος. ὁμοζεύκτῳ δὲ ῥεέθρῳ</l>
<l n="285">λίμναι ὁμοῦ ποταμοῖσι, Διὸς ῥόος, ὕδατα πόντου </l>
<l n="286">ἀλλήλοις κεκέραστο, καὶ εἰν ἑνὶ τέσσαρες αὖραι</l>
<l n="287">συμμιγέων ἀνέμων ἐπεμάστιον ἄκριτον ὕδωρ.</l>
<pb id="v.1.p.234"/>
<l n="288">καὶ διερὴν χθόνα πᾶσαν ἰδὼν ὑπὸ μείζονι παλμῷ</l>
<l n="289">μοῦνον ἀπειλητῆρι τινασσομένην Διὸς ὄμβρῳ</l>
<l n="290">πόντιος ἐννοσίγαιος ἑὴν ἔρριψεν ἀκωκὴν </l>
<l n="291">ἀσχαλόων, τίνα γαῖαν ἀνοχλίσσειε τριαίνῃ.</l>
<l n="292">Νηρεΐδων δὲ φάλαγγες ἐπέπλεον ἄβροχον <note n="1" place="unspecified" anchored="yes">Ludsich later restored a)/broxon from L*w.</note> ὕδωρ·</l>
<l n="293">καὶ χλοερῆς Θέτιν εἶχεν ἐπʼ ἰξύος ὑγρὸς ὁδίτης,</l>
<l n="294">τρίτων εὐρυγένειος, ἐπʼ ἰχθυόεντι δὲ νώτῳ</l>
<l n="295">πομπίλον ἡνιόχευεν ἐν ἠέρι φοιτὰς Ἀγαύη, </l>
<l n="296">καὶ λόφον ὑδατόεντι φέρων κυκλούμενον ὁλκῷ,</l>
<l n="297">Δωρίδα κουφίζων, μετανάστιος ἔτρεχε δελφίς.</l>
<l n="298">καὶ βυθίη φάλλαινα περισκαίρουσα κολώναις</l>
<l n="299">πλάζετο, μαστεύουσα χαμευνάδος ἄντρα λεαίνης.</l>
<l n="300">καὶ τότε κυματόεσσαν ἰδὼν ὑπὸ γείτονα πέτρην </l>
<l n="301">νηχομένην Γαλάτειαν ἀνίαχε μυδαλέος Πάν·</l>
<l n="302">‘Πῇ φέρεαι, Γαλάτεια, διʼ οὔρεος ἀντὶ θαλάσσης;</l>
<l n="303">μὴ τάχα μαστεύεις ἐρατὴν Κύκλωπος ἀοιδήν;</l>
<l n="304">πρὸς Παφίης λίτομαί σε καὶ ὑμετέρου Πολυφήμου,</l>
<l n="305">μὴ κρύψῃς δεδαυῖα βαρὺν πόθον, εἰ παρὰ πέτραις </l>
<l n="306">νηχομένην ἐνόησας ἐμὴν ὀρεσίδρομον Ἠχώ.</l>
<l n="307">ἦ ῥά σοι ἶσον ἔχει διεπὸν δρόμον; ἦ ῥα καὶ αὐτὴ</l>
<l n="308">ἑζοθένη δελφῖνι θαλασσαίης Ἀφροδίτης,</l>
<l n="309">ὡς Θέτις ἀκρήδεμνος, ἐμὴ ναυτίλλεται Ἠχώ;</l>
<l n="310">δείδια, μή μιν ὄρινε δυσάντεα κύματα πόντου· </l>
<l n="311">δείδια, μή μιν ἔκευθε μέγας ῥόος· ὣς ἄρα δειλὴ</l>
<l n="312">ἄστατος ἐν πελάγεσσι μετʼ οὔρεα κύματα βαίνει·</l>
<l n="313">ἥ ποτε πετρήεσσα φανήσεται ὑδριὰς Ἠχώ.</l>
<l n="314">ἀλλὰ τεὸν Πολύφημον ἔα βραδύν· ἢν ἐθελήσῃς,</l>
<l n="315">αὐτὸς ἐμοῖς ὤμοισιν ἀερτάζων σε σαώσω· </l>
<pb id="v.1.p.236"/>
<l n="316">οὔ με κατακλύζει κελάδων ῥόος· ἢν ἐθελήσω,</l>
<l n="317">ἴχνεσιν αἰγείοισιν ἐλεύσομαι εἰς πόλον ἄστρων.’</l>
<l n="318">ὥς φαμένῳ Γαλάτεια τόσην ἀντίαχε φωνήν·</l>
<l n="319">‘Πὰν φίλε, σὴν ἀνάειρε διʼ οἴδματος ἄπλοον Ἠχώ·</l>
<l n="320">μή με μάτην ἐρέεινε, τί σήμερον ἐνθάδε βαίνω· </l>
<l n="321">ἄλλον ἐμοὶ πλόον εὗρεν ὑπέρτερον ὑέτιος Ζεύς.</l>
<l n="322">καὶ γλυκερήν περ ἐοῦσαν ἔα Κύκλωπος ἀοιδήν.</l>
<l n="323">οὐκέτι μαστεύω Σικελὴν ἅλα· τοσσατίου γὰρ</l>
<l n="324">τάρβος ἔχω νιφετοῖο καὶ οὐκ ἀλέγω Πολυφήμου.’</l>
<l n="325">εἶπε, καὶ ὑγροπόροιο παρήλυθε Πανὸς ἐναύλους. </l>
<l n="326">πυκνά δὲ κυμαίνοντος ἀμαιμακέτου νιφετοῖο</l>
<l n="327">πᾶσα πόλις, πᾶς δῆμος ἔην ῥόος· οὐδέ τις ἀγκὼν</l>
<l n="328">ἄβροχος ἦν, οὐ γυμνὸς ἔην λόφος, οὐ ῥίον Ὄσσης,</l>
<l n="329">οὐ τότε Πήλιον ἄκρον· ὑπὸ τριλόφῳ δὲ κολώνῃ</l>
<l n="330">Τυρσηνὸς κελάδησεν· ἱμασσομένοιο δὲ πόντου </l>
<l n="331">Ἀδριάδες Σικελοῖσιν ἐρόχθεον ὕδασι πέτραι</l>
<l n="332">ὀμβρηροῖς ῥοθίοισιν. ἐν ἠερίῃ δὲ κελεύθῳ</l>
<l n="333">μαρμαρυγαὶ Φαέθοντος ἐθηλύνοντο ῥεέθροις·</l>
<l n="334">ζώνῃ δʼ ἑβδομάτῃ χθαμαλῆς ὑπὲρ ἄντυγα πέζης</l>
<l n="335">κύμασιν ἠλιβάτοισι σέλας ψύξασα Σελήνη </l>
<l n="336">μυδαλέων ἀνέκοψε λελουμένον αὐχένα ταύρων·</l>
<l n="337">ἀστραίῃ δὲ φάλαγγι μεμιγμένον ὄμβριον ὕδωρ</l>
<l n="338">λευκοτέρην ποίησε Γαλαξαίην ἴτυν ἀφρῷ.</l>
<l n="339">καὶ ῥοθίῳ γονόεντι χέων ἑπτάστομον ὕδωρ</l>
<l n="340">Ἀλφειῷ δυσέρωτι συνήντετο Νεῖλος ἀλήτης, </l>
<l n="341">ὧν ὁ μὲν εὐκάρποιο διʼ αὔλακος ἤθελεν ἕρπειν</l>
<l n="342">τέρπων ἰκμαλέοισι φιλήμασι διψάδα νύμφην,</l>
<l n="343">ὅς δὲ παραΐξας προτέρην ὁδὸν ἠθάδος ἄγρης</l>
<pb id="v.1.p.238"/>
<l n="344">ἀχνύμενος πεφόρητο· συνερπύζοντα δὲ λεύσσων</l>
<l n="345">Πύραμον ἱμερόεντα τόσην ἀνενείκατο φωνήν· </l>
<l n="346">‘Νεῖλε, τί κεν ῥέξαιμι καλυπτομένης Ἀρεθούσης;</l>
<l n="347">Πύραμε, τί σπεύδεις; τίνι κάλλιπες ἠθάδα Θίσβην;</l>
<l n="348">ὄλβιος Εὐφρήτης, ὅτι μὴ λάχε κέντρον Ἐρώτων.</l>
<l n="349">ζῆλον ἔχω καὶ δεῖμα μεμιγμένον· ὑδατόεις γὰρ</l>
<l n="350">ἱμερτῇ παρίαυε τάχα Κρονίδης Ἀρεθούσῃ· </l>
<l n="351">δείδια, μὴ προχοῇσι τεὴν νυμφεύσατο Θίσβην.</l>
<l n="352">Πύραμος, Ἀλφειοῖο παραίφασις, ἡμέας ἄμφω</l>
<l n="353">οὐ Διὸς ὄμβρος ὄρινεν, ὅσον βέλος ἀφρογενείης.</l>
<l n="354">ἕσπεό μοι φιλέοντι, <note n="1" place="unspecified" anchored="yes">*fae/qonti MSS., xate/onti ludsich, others fileonti, flege/qonti, etc.</note> Συρηκοσίης δʼ Ἀρεθούσης</l>
<l n="355">ἴχνια μαστεύσω, σὺ δέ, Πύραμε, δίζεο Θίσβην. </l>
<l n="356">ἀλλʼ ἐρέεις, ὅτι γαῖα τινάσσεται, ὅττι χαλέπτει</l>
<l n="357">οὐρανός, ὅττι θάλασσα βιάζεται, ὅττι καὶ αὐτὸς</l>
<l n="358">ἄπλοος ἀφριόωντι ῥόῳ κυμαίνεται αἰθήρ·</l>
<l n="359">οὐκ ἀλέγω νιφετοῖο μεμηνότος. ἆ μέγα θαῦμα·</l>
<l n="360">αἰθομένην Διὸς ὄμβρος ὅλην χθόνα καὶ φλόγα πόντου </l>
<l n="361">καὶ ποταμοὺς ἐκάθηρεν, ἀπʼ Ἀλφειοῖο δὲ μούνου</l>
<l n="362">οὐτιδανὸν Παφίης οὐκ ἔσβεσεν ἁπτόμενον πῦρ.</l>
<l n="363">ἔμπης, εἰ κλονέει με τόσος ῥόος, εἰ πυρὶ κάμνω,</l>
<l n="364">βαιὸν ἐμῆς ὀδύνης πέλε φάρμακον, ὅττι καὶ αὐτὸς</l>
<l n="365">πλάζεται ἁβρὸς Ἄδωνις ἀνιάζων Ἀφροδίτην.’ </l>
<l n="366">οὔ πω μῦθος ἔληγε, φόβος δʼ ἐβιήσατο φωνήν.</l>
<l n="367">καὶ τότε Δευκαλίων περόων ὑψούμενον ὕδωρ</l>
<pb id="v.1.p.240"/>
<l n="368">ναυτίλος ἦν ἀκίχητος, ἔχων πλόον ἠεροφοίτην,</l>
<l n="369">καὶ στόλος αὐτοκέλευθος ἄτερ ποδός, ἄμμορος ὅρμου,</l>
<l n="370">λάρνακος αὐτοπόροιο κατέγραφε δύσνιφον ὕδωρ. </l>
<l n="371">καί νύ κε κόσμος ἄκοσμος ἐγίνετο, καί νύ κεν ἀνδρῶν</l>
<l n="372">ἄσπορον ἁρμονίην ἀνελύσατο πάντροφος Αἰών·</l>
<l n="373">ἀλλὰ Διὸς ζαθέοις ὑπό νεύμασι κυανοχαίτης</l>
<l n="374">Θεσσαλικοῦ σκοπέλοιο μεσόμφαλον ἄκρον ὀρύξας</l>
<l n="375">γειοτόμῳ τριόδοντι διέσχισε, καὶ διὰ μέσσου </l>
<l n="376">ῥηγνυμένου πρηῶνος ἐχάζετο μάρμαρον ὕδωρ·</l>
<l n="377">καὶ χύσιν ὑψικέλευθον ἀπωσαμένη νιφετοῖο</l>
<l n="378">γαῖα φάνη παλίνορσος· ἐλαυνομένων δὲ ῥεέθρων</l>
<l n="379">εἰς βυθίους κευθμῶνας ἐγυμνώθησαν ἐρίπναι.</l>
<l n="380">καὶ χθονὸς ὑγρὰ μέτωπα χέων πολυδίψιον αἴγλην </l>
<l n="381">ἠέλιος ξήραινε· παχυνομένων δὲ ῥοάων</l>
<l n="382">θερμοτέραις ἀκτῖσιν ἐχερσώθη πάλιν ἰλὺς</l>
<l n="383">οἷα πάρος. βροτέῃ δὲ τετυγμένα μείζονι τέχνῃ</l>
<l n="384">ἄστεα λαϊνέοισιν ἐνεστήρικτο θεμέθλοις,</l>
<l n="385">δωμήθη δὲ μέλαθρα, νεοκτίστων δὲ πολήων </l>
<l n="386">ἀρτιγόνοις μερόπεσσιν ἐρυμνώθησαν ἀγυιαί.</l>
<l n="387">καὶ φύσις ἂψ ἐγέλασσε· συνιπταμένων δὲ θυέλλαις</l>
<l n="388">ὀρνίθων πτερύγεσσιν ἐρετμώθη πάλιν ἀήρ.</l>
</div1>
<pb id="v.1.p.244"/>
<div1 type="book" n="7">
<argument>
<l n="1">ἕβδομον ἱκεσίην πολιὴν Αἰῶνος ἀείδει</l>
<l n="2">καὶ Σεμέλην καὶ ἔρωτα Διὸς καὶ φώριον εὐνήν.</l>
</argument>
<l n="1">ἤδη δʼ ἀενάοιο βίου παλιναυξέι καρπῷ</l>
<l n="2">ἄρσενα θηλυτέρῃ γόνιμον σπόρον αὔλακι μίξας</l>
<l n="3">ἄσπορον ἤροσε κόσμον Ἔρως, φιλότητος ἀροτρεύς·</l>
<l n="4">καὶ φύσις ἐρρίζωτο, τιθηνήτειρα γενέθλης,</l>
<l n="5">καὶ χθονὶ πῦρ κεράσασα καὶ ἠέρι σύμπλοκον ὕδωρ </l>
<l n="6">ἀνδρομέην μόρφωσε γονὴν τετράζυγι δεσμῷ.</l>
<l n="7">ἀλλὰ βίον μερόπων ἑτερότροπος εἶχεν ἀνίη</l>
<l n="8">ἀρχόμενον καμάτοιο καὶ οὐ λήγοντα μερίμνης.</l>
<l n="9">καὶ Διὶ παμμεδέοντι δυηπαθέων γένος ἀνδρῶν</l>
<l n="10">ἄμμορον εὐφροσύνης ἐπεδείκνυε σύντροφος Αἰών· </l>
<l n="11">οὔ πω γὰρ τοκετοῖο λεχώια νήματα λύσας</l>
<l n="12">Βάκχον ἀνηκόντιζε πατὴρ ἐγκύμονι μηρῷ,</l>
<l n="13">ἀνδρομέης ἄμπαυμα μεληδόνος· οὐ τότε λοιβὴ</l>
<l n="14">ἠερίους ἐμέθυσσε πόρους εὐώδεϊ καπνῷ</l>
<l n="15">οἰνοβαφής, στεφάνους δὲ θεῶν λειμωνίδι ποίῃ </l>
<l n="16">θυγατέρες λυκάβαντος ἀτερπέες ἔπλεκον Ὧραι·</l>
<l n="17">οἴνου γὰρ χρέος ἦεν· ἀβακχεύτου δὲ χορείης</l>
<l n="18">ἡμιτελὴς ἀνόνητος ἔην χάρις· ἀγρομένων γὰρ</l>
<pb id="v.1.p.246"/>
<l n="19">ὄμματα μοῦνον ἔθελγεν, ὅτε στροφάδεσσιν ἐρωαῖς</l>
<l n="20">ὀρχηστὴρ πολύκυκλος ἑλίσσετο λαίλαπι ταρσῶν, </l>
<l n="21">νεύματα μῦθον ἔχων, παλάμην στόμα, δάκτυλα φωνήν.</l>
<l n="22">ἀλλὰ Διὸς πετάσας ἐπὶ γούνασι λευκάδα χαίτην</l>
<l n="23">αἰὼν ποικιλόμορφος, ἔχων κληῖδα γενέθλης,</l>
<l n="24">ἱκεσίης ὀρέγεν κεχαλασμένον ὁλκὸν ὑπήνης,</l>
<l n="25">εἶχε λιτάς· δαπέδῳ δὲ καθελκομένοιο καρήνου </l>
<l n="26">ἐκταδίην ἔθλιψε ῥάχιν κυρτούμενος αὐχήν·</l>
<l n="27">καὶ ποδὸς ὀκλάζοντος ἀτέρμονα χεῖρα τιταίνων</l>
<l n="28">ἀενάου βιότοιο γέρων ἐφθέγξατο ποιμήν·</l>
<l n="29">‘Ζεῦ ἄνα, καὶ σὺ δόκευε κατηφέος ἄλγεα κόσμου.</l>
<l n="30">οὐχ ὁράᾳς, ὅτι γαῖαν ὅλην οἴστρησεν Ἐνυὼ </l>
<l n="31">ὥριον ἀμώουσα ταχυφθιμένης στάχυν ἥβης;</l>
<l n="32">οὔ πω λείψανα κεῖνα παρήλυθεν, ἐξ ὅτε φωτῶν</l>
<l n="33">ἔκλυσας ἔθνεα πάντα, καί ἠερίου ῥόος ὄμβρου</l>
<l n="34">ἠέρα κυμαίνων ἐπεπάφλασε γείτονι Μήνῃ.</l>
<l n="35">χαιρέτω ὠκυμόρων μερόπων βίος, ὧν ἐπὶ πότμῳ </l>
<l n="36">οὐρανίους οἴηκας ἀναίνομαι οὐκέτι κόσμου</l>
<l n="37">πεῖσμα κυβερνήσω· μακάρων δέ τις ἄλλος ἀρείων</l>
<l n="38">πηδάλιον βιότοιο παλιννόστοιο δεχέσθω·</l>
<l n="39">ἄλλος ἐμῶν ἐτέων ἐχέτω δρόμον· αἰνοπαθὲς γὰρ</l>
<l n="40">οἰκτείρων ἐμόγησα πολυτλήτων γένος ἀνδρῶν. </l>
<l n="41">ἄρκιον οὐ πέλε γῆρας, ὅ περ νεότητα μαραίνει</l>
<l n="42">καὶ βραδὺν ἄνδρα τίθησι κάτω νεύοντι καρήνῳ,</l>
<l n="43">κυφός ὅτε τρομερῇσι περισσοπόδεσσι πορείαις</l>
<l n="44">γηροκόμῳ βαρύγουνος ἐρείδεται ἠθάδι βάκτρῳ·</l>
<l n="45">ἄρκιος οὐ πέλε πότμος, ὃς ἔκρυφε πολλάκι Λήθῃ </l>
<pb id="v.1.p.248"/>
<l n="46">νυμφίον ἀρτιχόρευτον ὁμόστολον ἥλικι νύμφῃ,</l>
<l n="47">συζυγίης ἀλύτοιο φερέσβια πείσματα λύσας.</l>
<l n="48">οἶδα μέν, ὡς ἐρόεις πέλεται γάμος, ἧχι λιγαίνει</l>
<l n="49">Πανιάδος σύριγγος ὁμόθροος αὐλὸς Ἀθήνης·</l>
<l n="50">ἔμπης, ποῖον ὄνειαρ, ὅτε ζυγίῳ παρὰ παστῷ </l>
<l n="51">ἑπτατόνου φόρμιγγος ἀράσσεται ὄρθιος ἠχώ;</l>
<l n="52">πηκτίδες οὐ λύουσι μεληδόνας· ἀλλὰ καὶ αὐτὸς</l>
<l n="53">νυμφιδίην ἀχόρευτος Ἔρως ἀπεσείσατο πεύκην</l>
<l n="54">τερπωλῆς χατέοντας ὀπιπεύων ὑμεναίους.</l>
<l n="55">ἀλλὰ πολυκμήτων μερόπων ἐπίληθον ἀνίης </l>
<l n="56">φάρμακον ἐρρίζωτο βιοσσόον· οὐράνιον γὰρ</l>
<l n="57">οὐκ ὄφελέν ποτε κεῖνο πίθου κρήδεμνον ἀνοῖξαι</l>
<l n="58">ἀνδράσι Πανδώρη γλυκερὸν κακόν. ἀλλὰ καὶ αὐτὸς</l>
<l n="59">ἀνδρομέης κακότητος ἐπαίτιός ἐστι Προμηθεύς,</l>
<l n="60">ὃς μογερῶν μερόπων ἐπικήδεται· ἀρχεκάκου γὰρ </l>
<l n="61">ἀντὶ πυρὸς γλυκὺ νέκταρ, ὅ περ μακάρων φρένα τέρπει,</l>
<l n="62">κλέψαι μᾶλλον ὄφελλε καὶ ἀνδράσι δῶρον ὀπάσσαι,</l>
<l n="63">ὄφρα τεῷ σκεδάσειε ποτῷ μελεδήματα κόσμου.</l>
<l n="64">ἀλλὰ λιπὼν βιότοιο πολυφλοίσβοιο μερίμνας</l>
<l n="65">σὰς τελετὰς σκοπίαζε κατηφέας· ἦ ῥά σε θέλγει </l>
<l n="66">ἀσπόνδων θυέων ἀνεμώλιος ἀτμὸς ἀλήτης;’</l>
<l n="67">ὣς φαμένοιο γέροντος ἐπὶ χρόνον ἔμφρονι σιγῇ</l>
<l n="68">μῆτιν ἑὴν ἐλέλιζεν ἀτέρμονα μητίετα Ζεύς·</l>
<l n="69">καὶ φρενὸς ἡνία λῦσεν· ἐπασσυτέρῃσι δὲ βουλαῖς</l>
<l n="70">ἐγκεφάλου γονόεντος ἐδινεύοντο μενοιναί. </l>
<pb id="v.1.p.250"/>
<l n="71">καὶ Κρονίδης Αἰῶνι θεηγόρον ἴαχε φωνὴν</l>
<l n="72">ἄξονος ὀμφήεντος ὑπέρτερα θέσφατα φαίνων·</l>
<l n="73">‘Ὦ πάτερ, ἀενάων ἐτέων αὐτόσπορε ποιμήν,</l>
<l n="74">μὴ νεμέσα· βροτέη γὰρ ἀώριος οὔ ποτε λήγει</l>
<l n="75">πληθομένη μινύθουσα φύσις, μίμημα σελήνης. </l>
<l n="76">νέκταρ ἔα μακάρεσσι, καὶ ἀνδράσιν ἄλκαρ ἀνίης</l>
<l n="77">αὐτοχύτῳ γλυκὺν οἶνον ἐοικότα νέκταρι δώσω·</l>
<l n="78">ἄλλο ποτὸν μερόπεσσιν ἐφάρμενον· ἀρχέγονος δὲ</l>
<l n="79">ἄχνυται εἰσέτι κόσμος, ἕως ἕνα παῖδα λοχεύσω.</l>
<l n="80">τίκτω ἐγὼ γενέτης, καὶ τλήσομαι ἄρσενι μηρῷ </l>
<l n="81">θηλυτέρας ὠδῖνας, ὅπως ὠδῖνα σαώσω.</l>
<l n="82">χθιζὰ μὲν εὐρυάλωος ἐμῆς ὑπὸ νεύματι Δηοῦς</l>
<l n="83">γαῖα χαρασσομένη σταχύων μνηστῆρι σιδήρῳ</l>
<l n="84">ξηρὸν ἀμαλλοτόκοιο λοχεύσατο καρπὸν ἀρούρης.</l>
<l n="85">ἤδη δʼ ἀγλαόδωρος ἐμὸς πάις ἐν χθονὶ πήξει </l>
<l n="86">ὑγρὸν ἀκεσσιπόνοιο θυώδεα καρπὸν ὀπώρης,</l>
<l n="87">νηπενθὴς Διόνυσος, ἀπενθέα βότρυν ἀέξων,</l>
<l n="88">ἀντίπαλος Δήμητρι· καὶ αἰνήσεις με δοκεύων</l>
<l n="89">ἄμπελον οἰνοτόκοισιν ἐρευθιόωσαν ἐέρσαις</l>
<l n="90">εὐφροσύνης κήρυκα, καὶ ἀγρονόμους παρὰ ληνῷ </l>
<l n="91">ποσσὶ βαρυνομένοισιν ἐπιθλίβοντας ὀπώρην,</l>
<l n="92">Βασσαρίδων τε φάλαγγα φιλεύιον ὑψόθεν ὤμων</l>
<l n="93">ἄπλοκον αἰθύσσουσαν ἐς ἠέρα λυσσάδα χαίτην·</l>
<l n="94">καὶ φρένα βακχεύσαντες ἀμοιβαίοισι κυπέλλοις</l>
<l n="95">πάντες ἀνευάξουσιν ἐπʼ εὐκελάδοιο τραπέζης </l>
<l n="96">ἀνδρομέης Διόνυσον ἀλεξητῆρα γενέθλης·</l>
<l n="97">τοῦτον ἀεθλεύσαντα μετὰ χθόνα σύνδρομον ἄστρων,</l>
<l n="98">γηγενέων μετὰ δῆριν, ὁμοῦ μετὰ φύλοπιν Ἰνδῶν</l>
<l n="99">Ζηνὶ συναστράπτοντα δεδέξεται αἰόλος αἰθήρ.</l>
<pb id="v.1.p.252"/>
<l n="100">καὶ θεὸς ἡμερίδων ἐπικείμενον οἴνοπι κισσῷ </l>
<l n="101">ὡς στέφος ἑρπηστῆρα περὶ πλοκάμοισιν ἑλίξας...</l>
<l n="102">σῆμα νέης θεότητος ἔχων ὀφιώδεα μίτρην·</l>
<l n="103">καὶ μακάρων ὁμότιμος ἐπώνυμος ἀνδράσιν ἔσται</l>
<l n="104">ἀμπελόεις Διόνυσος, ἅτε χρυσόρραπις Ἑρμῆς,</l>
<l n="105">χάλκεος ὥς περ Ἄρης, ἑκατηβόλος ὥς περ Ἀπόλλων.’ </l>
<l n="106">εἶπε πατήρ· Μοῖραι δὲ συνῄνεον· ἀμφὶ δὲ μύθῳ</l>
<l n="107">ἐσσομένων κήρυκες ἐπέπταρον εὔποδες Ὧραι.</l>
<l n="108">καὶ τὰ μὲν ὣς εἰπόντε διέτμαγεν, ὃς μὲν ἱκάνων</l>
<l n="109">οἶκον ἐς Ἁρμονίης, ὁ δὲ ποικίλον εἰς δόμον Ἥρης.</l>
<l n="110">καὶ σοφὸς αὐτοδίδακτος Ἔρως αἰῶνα νομεύων </l>
<l n="111">πρωτογόνου Χάεος ζοφεροὺς πυλεῶνας ἀράξας</l>
<l n="112">ἰοδόκην ἐκόμισσε θεήλατον, ᾗ ἔνι μούνῃ</l>
<l n="113">εἰς πόθον ἀλλοπρόσαλλον ἐπιχθονίων ὑμεναίων</l>
<l n="114">Ζηνὶ πυριτρεφέες πεφυλαγμένοι ἦσαν ὀιστοὶ</l>
<l n="115">δώδεκα, καὶ χρύσειον ἔπος μετρηδὸν ἑκάστῳ </l>
<l n="116">ἔγραφεν εἰς μέσα νῶτα ποθοβλήτοιο φαρέτρης·</l>
<l n="117">
<q direct="unspecified">πρῶτος ἄγει Κρονίωνα βοώπιδος εἰς λέχος Ἰοῦς</q>·</l>
<l n="118">
<q direct="unspecified">δεύτερος Εὐρώπην μνηστεύεται ἅρπαγι ταύρῳ</q>·</l>
<l n="119">
<q direct="unspecified">Πλουτοῦς εἰς ὑμέναιον ἄγει τρίτος ἀρχὸν Ὀλύμπου</q>·</l>
<l n="120">
<q direct="unspecified">τέτρατος εἰς Δανάην καλέει χρύσειον ἀκοίτην</q>· </l>
<l n="121">
<q direct="unspecified">πέμπτος ἐπεντύνει Σεμέλῃ φλογεροὺς ὑμεναίους</q>·</l>
<l n="122">
<q direct="unspecified">αἰετὸν Αἰγίνῃ πρόμον αἰθέρος ἕκτος ὀπάζει</q>·</l>
<l n="123">
<q direct="unspecified">ἕβδομος Ἀντιόπην Σατύρῳ δολόεντι συνάπτει</q>·</l>
<l n="124">
<q direct="unspecified">ὄγδοος ἔμφρονα κύκνον ἄγει γυμνόχροϊ Λήδῃ</q>·</l>
<pb id="v.1.p.254"/>
<l n="125">
<q direct="unspecified">εἴνατος ἵππια λέκτρα φέρει Περραιβίδι Δίῃ</q>· </l>
<l n="126">
<q direct="unspecified">θέλγεται Ἀλκμήνης δεκάτῳ τρισέληνος ἀκοίτης</q>·</l>
<l n="127">
<q direct="unspecified">ἑνδέκατος μεθέπει νυμφεύματα Λαοδαμείης</q>·</l>
<l n="128">
<q direct="unspecified">δωδέκατος τρισέλικτον Ὀλυμπιάδος πόσιν ἕλκει.</q>
</l>
<l n="129">ἀλλʼ ὅτε πάντας ὄπωπεν Ἔρως στοιχηδὸν ἀφάσσων,</l>
<l n="130">ἄλλους μὲν μεθέηκε πυριγλώχινας ὀιστούς, </l>
<l n="131">χειρὶ δὲ πέμπτον ἄειρε καὶ ἥρμοσεν αἴθοπι νευρῇ</l>
<l n="132">κισσὸν ἐπὶ γλωχῖνι βαλὼν πτερόεντος ὀιστοῦ,</l>
<l n="133">δαίμονος ἀμπελόεντος ἵνα στέφος ἅρμενον εἴη,</l>
<l n="134">νεκταρέου κρητῆρος ὅλον βέλος ἰκμάδι βάψας,</l>
<l n="135">νεκταρέην ἵνα Βάκχος ἀεξήσειεν ὀπώρην. </l>
<l n="136">ὄφρα μὲν εἰς Διὸς οἶκον Ἔρως κουφίζετο παλμῷ,</l>
<l n="137">τόφρα δὲ καὶ Σεμέλη ῥοδοειδέι σύνδρομος ὄρθρῳ</l>
<l n="138">ἀργυρέης ἐτίταινε διʼ ἄστεος ἦχον ἱμάσθλης</l>
<l n="139">ἡμιόνους ἐλάουσα, καὶ ὄρθιος ἄκρα κονίης</l>
<l n="140">λεπτὸς ἐυκνήμιδος ἐπέγραφεν ὁλκὸς ἀπήνης· </l>
<l n="141">ὄμμασι γὰρ Ληθαῖον ἀμεργομένη πτερὸν Ὕπνου</l>
<l n="142">ἀντιτύπῳ πόμπευεν ἀλήμονα θυμὸν ὀνείρῳ</l>
<l n="143">θέσφατα ποικίλλοντι, καὶ ἀρτιγόνοισι κορύμβοις</l>
<l n="144">ἔλπετο καλλιπέτηλον ἰδεῖν φυτὸν ἔνδοθι κήπου</l>
<l n="145">ἔγχλοον, οἰδαλέῳ βεβαρημένον ὄμφακι καρπῷ, </l>
<l n="146">νιφόμενον Κρονίωνος ἀεξιφύτοισιν ἐέρσαις·</l>
<l n="147">ἐξαπίνης δὲ πεσοῦσα διʼ αἰθέρος οὐρανίη φλὸξ</l>
<pb id="v.1.p.256"/>
<l n="148">δένδρον ὅλον πρήνιξεν, ἑοῦ δʼ οὐχ ἥπτετο καρποῦ·</l>
<l n="149">ἀλλά μιν ἁρπόξας τανυσίπτερος ὄρνις ἀλήτης</l>
<l n="150">ἡμιτελῆ χατέοντα τελεσσιγόνοιο λοχείης </l>
<l n="151">ὤρεγε μὲν Κρονίωνι· πατὴρ δέ μιν ἡδέι κόλπῳ</l>
<l n="152">δέκτο λαβών, μηρῷ δὲ συνέρραφεν· ἀντὶ δὲ καρποῦ</l>
<l n="153">ταυροφυὴς κερόεντι τύπῳ μορφούμενος ἀνὴρ</l>
<l n="154">αὐτοτελὴς βλάστησεν ὑπὲρ βουβῶνα τοκῆος·</l>
<l n="155">καὶ Σεμέλη φυτὸν ἦεν, ὑπερφρίσσουσα δὲ κούρη </l>
<l n="156">ἐκ λεχέων ἀνέπαλτο καὶ ἐπτοίησε τοκῆα</l>
<l n="157">εὐπετάλων ἐνέπουσα σελασφόρον ἀτμὸν ἀνείρων.</l>
<l n="158">καὶ Σεμέλης δεδόνητο φυτόν πυρίκαυτον ἀκούων</l>
<l n="159">Κάδμος ἄναξ· καλέσας δὲ θεηγόρον υἷα Χαρικλοῦς</l>
<l n="160">πρώιος αἰθαλόεντας ἐπέφραδε παιδὸς ὀνείρους. </l>
<l n="161">καὶ τότε Τειρεσίαο δεδεγμένος ἔνθεον ὀμφὴν</l>
<l n="162">παῖδα πατὴρ προέηκεν ἐς ἠθάδα νηὸν Ἀθήνης</l>
<l n="163">Ζηνὶ θυηπολέουσαν ἀκοντιστῆρι κεραυνοῦ</l>
<l n="164">ταῦρον ὁμοκραίροιο φυῆς ἴνδαλμα Λυαίου,</l>
<l n="165">καὶ τράγον ἐσσομένης σταφυλητόμον ἐχθρὸν ὀπώρης. </l>
<l n="166">ἔνθεν ἔβη πρὸ πόληος, ὅπως Διὶ βωμὸν ἀνάψῃ,</l>
<l n="167">ἀστεροπῆς μεδέοντι· παρισταμένη δὲ θυηλαῖς</l>
<l n="168">αἵματι κόλπον ἔδευσε, φόνῳ δʼ ἐρραίνετο κούρη·</l>
<l n="169">καὶ πλοκάμους ἐδίηναν ἀφειδέες αἵματος ὁλκοί,</l>
<l n="170">καὶ βοέαις λιβάδεσσιν ἐπορφύροντο χιτῶνες· </l>
<l n="171">καὶ δρόμον ἰθύνουσα βαθυσχοίνῳ παρὰ ποίῃ</l>
<l n="172">γείτονος Ἀσωποῖο μετέστιχε πάτριον ὕδωρ</l>
<l n="173">παρθένος αἰολόπεπλος, ἵνα σμήξειε ῥεέθροις</l>
<l n="174">στικτὰ πολυρραθάμιγγι δεδευμένα φάρεα λύθρῳ. </l>
<l n="180">καὶ Σεμέλην ὁρόωσα παρʼ Ἀσωποῖο ῥεέθροις </l>
<l n="181">λουομένην ἐγέλασσεν ἐν ἠέρι φοιτὰς Ἐρινὺς</l>
<pb id="v.1.p.258"/>
<l n="182">μνησαμένη Κρονίωνος, ὅτι ξυνήονι πότμῳ</l>
<l n="183">ἀμφοτέρους ἤμελλε βαλεῖν φλογόεντι κεραυνῷ.</l>
<l n="184">κεῖθι δέμας φαίδρυνε, σὺν ἀμφιπόλοισι δὲ γυμνὴ</l>
<l n="185">χεῖρας ἐρετμώσασα διʼ ὕδατος ἔτρεχε κούρη· </l>
<l n="186">καὶ κεφαλὴν ἀδίαντον ἐκούφισεν ἴδμονι τέχνῃ</l>
<l n="187">ὕψι τιταινομένην ὑπὲρ οἴδματος, ἄχρι κομάων</l>
<l n="188">ὑγροβαφής, καὶ στέρνον ἐπιστορέσασα ῥεέθρῳ</l>
<l n="189">ποσσὶν ἀμοιβαίοισιν ὀπίστερον ὤθεεν ὕδωρ. </l>
<l n="175">καὶ φόρον <note n="1" place="unspecified" anchored="yes">fo/bon MSS., fo/ron Marcellus in the sense of fo/rhma.</note> ἄλλον ἔδεκτο, καὶ ὑψόθι γείτονος ὄχθης </l>
<l n="176">ἠῴην παρὰ πέζαν ἀλεξικάκου Διονύσου</l>
<l n="177">εἰς ῥόον, εἰς ἀνέμους ἀπεσείσατο τάρβος ὀνείων.</l>
<l n="178">οὐκ ἀθεεὶ δὲ ῥέεθρα μετήιεν, ἀλλά ἑ κείνου</l>
<l n="179">εἰς προχοὰς ποταμοῖο προμάντιες ἤγαγον Ὧραι <note n="2" place="unspecified" anchored="yes">175-179 are placed after 189, sith Marcellus.</note>
</l>
<l n="190">οὐδὲ Διὸς λάθεν ὄμμα πανόψιον· ἀμφὶ δὲ κούρῃ </l>
<l n="191">ὑψιφανὴς ἐλέλιζεν ἀτέρμονα κύκλον ὀπωπῆς.</l>
<l n="192">καὶ βιοτῆς ἐπίκουρον ἐν ἠέρι τόξον ἀνέλκων</l>
<l n="193">πατρὸς ὀπιπευτῆρος Ἔρως ἀντώπιος ἔστη,</l>
<l n="194">τοξευτὴρ ἀκίχητος· ἐπʼ ἀνθοκόμῳ δὲ βελέμνῳ</l>
<l n="195">νευρὴ μὲν σελάγιζεν, ὀπισθοτόνοιο δὲ τόξου </l>
<l n="196">ἑλκομένου ῥοίζησε σοφὸν βέλος Εὔιον ἠχώ.</l>
<l n="197">Ζεὺς δὲ πατὴρ σκοπὸς ἦεν ὁ τηλίκος· οὐτιδανῷ δὲ</l>
<l n="198">αὐχένα κάμψεν Ἔρωτι· καὶ εἴκελος ἀστέρος ὁλκῷ</l>
<l n="199">συριγμῷ γαμίῳ δεδονημένος ἰὸς Ἐρώτων</l>
<l n="200">εἰς κραδίην Διὸς ἦλθε παράτροπος ἔμφρονι παλμῷ, </l>
<l n="201">ἀκροτάταις γλυφίδεσσιν ἐπιγράψας πτύχα μηροῦ,</l>
<l n="202">ἐσσομένου τοκετοῖο προάγγελος. ἔνθα Κρονίων</l>
<pb id="v.1.p.260"/>
<l n="203">ἄστατον ὄμμα φέρων γαίης ὀχετηγὸν ἀνάγκης</l>
<l n="204">παρθενικῆς ἐς ἔρωτα πόθου μαστίζετο κεστῷ·</l>
<l n="205">καὶ Σεμέλην ὁρόων ἀνεπάλλετο, μὴ σχεδὸν ὄχθης </l>
<l n="206">Εὐρώπην ἐνόησε τὸ δεύτερον· ἐν κραδίῃ δὲ</l>
<l n="207">κάμνε πάλιν Φοίνικα φέρων πόθον· ἀγλαΐης γὰρ</l>
<l n="208">τῆς αὐτῆς τύπον εἶχεν, ἀεὶ δέ οἱ ἀμφὶ προσώπῳ</l>
<l n="209">πατροκασιγνήτης ἀμαρύσσετο σύγγονος αἴγλη.</l>
<l n="210">Ζεὺς δὲ πατὴρ δολόεσσαν ἑὴν ἠλλάξατο μορφήν, </l>
<l n="211">καὶ Σεμέλης διʼ ἔρωτα προώριος αἰετὸς ἔπτη</l>
<l n="212">ὑψόθεν Ἀσωποῖο, θυγατρογόνου ποταμοῖο,</l>
<l n="213">Αἰγίνης ἅτε μάντις ἐυπτερύγων ὑμεναίων</l>
<l n="214">ὀξυφαὲς μίμημα φέρων ὄρνιθος ὀπωπῆς·</l>
<l n="215">αἰθέρα δὲ προλέλοιπε καὶ ἀγχιπόρου σχεδὸν ὄχθης </l>
<l n="216">γυμνὸν ἐυπλοκάμοιο δέμας διεμέτρεε κούρης·</l>
<l n="217">οὐ γὰρ ἰδεῖν μενέαινεν ἀπόπροθεν, ἀλλὰ δοκεύειν</l>
<l n="218">ἀγχιφανὴς πάνλευκον ὅλον δέμας ἤθελε νύμφης,</l>
<l n="219">ὅττι τόσον καὶ τοῖον ἀτέρμονα πάντοθι πέμπων</l>
<l n="220">ὀφθαλμὸν περίμετρον, ὅλου θηήτορα κόσμου, </l>
<l n="221">ἄρκιον οὐ δοκέεσκεν ἰδεῖν μίαν ἄζυγα κούρην.</l>
<l n="222">καὶ ῥοδέοις μελέεσσιν ἐφοινίχθη μέλαν ὕδωρ,</l>
<l n="223">καὶ ῥόος ἱμερόεις ποταμήιος ἔπλετο λειμὼν</l>
<l n="224">ἀστράπτων Χαρίτεσσιν· ὀπιπεύουσα διὰ νύμφην</l>
<l n="225">νηιὰς ἀκρήδεμνος ἀνήρυγε θαύματι φωνήν· </l>
<l n="226">‘Μὴ προτέρην μετὰ Κύπριν ἀμερσιγάμῳ Κρόνος ἅρπῃ</l>
<l n="227">μήδεα πατρὸς ἔτεμνεν, ἕως πάλιν ἀφρὸς ἐχέφρων</l>
<pb id="v.1.p.262"/>
<l n="228">εἰς τόκον αὐτοτέλεστον ἄγων μορφούμενον ὕδωρ</l>
<l n="229">ὁπλοτέρην ὤδινε θαλασσαίην Ἀφροδίτην;</l>
<l n="230">μὴ ποταμὸς μετὰ πόντον ὁμοζήλοισι λοχείαις </l>
<l n="231">κύματος αὐτογόνοιο λεχώιον ὁλκὸν ἑλίσσων</l>
<l n="232">ἄλλην Κύπριν ἔτικτε, καὶ οὐχ ὑπόειξε θαλάσσῃ;</l>
<l n="233">μὴ μία Μουσάων τις ἐμὸν πατρώιον ὕδωρ</l>
<l n="234">γείτονος ἐξ Ἑλικῶνος ἐδύσατο, καί τινι πηγῆς</l>
<l n="235">Πηγασίδος προλέλοιπε μελισταγὲς ἵππιον ὕδωρ </l>
<l n="236">ἢ ῥόον Ὀλμειοῖο; τιταινομένην δὲ ῥεέθροις</l>
<l n="237">παρθένον ἀργυρόπεζαν ἔσω ποταμοῖο δοκεύω·</l>
<l n="238">πείθομαι, ὡς ἐθέλουσα μολεῖν ἐπὶ Λάτμιον εὐνὴν</l>
<l n="239">εἰς λέχος Ἐνδυμίωνος, ἀκοιμήτοιο νομῆος,</l>
<l n="240">λούεται Ἀονίῃσιν ἐνὶ προχοῇσι Σελήνη· </l>
<l n="241">εἰ δὲ δέμας φαίδρυνε χάριν γλυκεροῖο νομῆος,</l>
<l n="242">τί χρέος Ἀσωποῖο μετὰ ῥόον Ὠκεανοῖο;</l>
<l n="243">εἰ δὲ καὶ αἰθερίην μεθέπει χιονώδεα μορφήν,</l>
<l n="244">μήνης ποῖον ἔχει σημήιον; ἀστομίων γὰρ</l>
<l n="245">οὐρήων ζυγόδεσμα καὶ ἀργυρόκυκλος ἀπήνη </l>
<l n="246">αἰγιαλῷ παρέασιν, ὑποζεῦξαι δὲ λεπάδνῳ</l>
<l n="247">ἡμιόνους οὐκ οἶδε βοῶν ἐλάτειρα Σελήνη.</l>
<l n="248">εἰ δέ τις οὐρανίη θεὸς ἤλυθε—παρθενικῆς γὰρ</l>
<l n="249">γλαυκὰ γαληναίων βλεφάρων ἀμαρύγματα λεύσσω—,</l>
<l n="250">καὶ τάχα Τειρεσίαο παλαιοτέρην μετὰ νείκην </l>
<l n="251">λούσατο δέρμα βαλοῦσα πάλιν γλαυκῶπις Ἀθήνη.</l>
<l n="252">κούρη μὲν ῥοδόπηχυς ἔχει θεοειδέα μορφήν·</l>
<l n="253">εἰ δέ μιν ἀγλαόφορτος ἐπιχθονίη τέκε γαστήρ,</l>
<l n="254">αἰθερίων Κρονίωνος ἐπάξιος ἔπλετο λέκτρων.’</l>
<l n="255">τοῖα μὲν ἐν ῥοθίοισιν ὑποβρυχίη φάτο φωνή </l>
<l n="256">Ζεὺς δὲ πυριγλώχινι πόθου δεδονημένος οἴστρῳ</l>
<pb id="v.1.p.264"/>
<l n="257">νηχομένης πάπταινε ῥοδόχροα δάκτυλα κούρης·</l>
<l n="258">ἀσταθέος δʼ ἐλέλιζεν ἀλήμονα κύκλον ὀπωπῆς,</l>
<l n="259">πῇ μὲν ὀπιπεύων ῥοδέου σπινθῆρα προσώπου,</l>
<l n="260">πῇ δὲ βοογλήνων βλεφάρων σέλας, ἄλλοτε χαίτην </l>
<l n="261">πλαζομένην ἀνέμοισι, παρελκομένων δὲ κομάων</l>
<l n="262">ἀσκεπέος σκοπίαζεν ἐλεύθερον αὐχένα κούρης·</l>
<l n="263">στέρνα δὲ μᾶλλον ὄπωπε, κατὰ Κρονίδαο δὲ γυμνοὶ</l>
<l n="264">μαζοὶ ἐθωρήχθησαν ἀκοντιστῆρες Ἐρώτων·</l>
<l n="265">καὶ χρόα πάντα δόκευεν· ἀθηήτοιο δὲ μούνου </l>
<l n="266">ὄμμασιν αἰδομένοισι παρήλυθεν ὄργια κόλπου.</l>
<l n="267">καὶ Διὸς αἰθερίοιο νόος μετανάστιος ἕρπων</l>
<l n="268">νηχομένῃ Σεμέλῃ συνενήχετο· θελγομένῳ δὲ</l>
<l n="269">ἡδυμανῆ σπινθῆρα δεδεγμένος ἠθάδι θυμῷ</l>
<l n="270">παιδὶ πατὴρ ὑπόειξεν· ἀκιδνοτάτῳ δὲ βελέμνῳ </l>
<l n="271">βαιὸς Ἔρως ἔφλεξεν ὀιστευτῆρα κεραυνοῦ·</l>
<l n="272">οὐδὲ χύσις νιφετοῖο, καὶ οὐ φλογόεντι φορῆι</l>
<l n="273">ἀστεροπὴ χραίσμησεν, ἐνικήθη δὲ καὶ αὐτὴ</l>
<l n="274">ἀπτολέμου Παφίης ὀλίγῳ πυρὶ τοσσατίη φλὸξ</l>
<l n="275">οὐρανίη· καὶ βαιὸς Ἔρως λασιότριχι ῥινῷ, </l>
<l n="276">αἰγίδι κεστὸς ἔριζεν, ἐρωτοτόκῳ δὲ φαρέτρῃ</l>
<l n="277">βρονταίης βαρύδουπος ἐδουλώθη κτύπος ἠχοῦς.</l>
<l n="278">καὶ Σεμέλης δεδόνητο πόθου φρενοθελγέι κέντρῳ</l>
<l n="279">θάμβος ἔχων· φιλίῳ γὰρ ἔρως πέλε θαύματι γείτων.</l>
<l n="280">καὶ μόγις εἰς πόλον ἦλθε δολοπλόκος ὑψιμέδων Ζεὺς </l>
<l n="281">ἔνθεον ἀμφιέπων παλινάγρετον εἶδος ὀπωπῆς.</l>
<l n="282">καὶ νυχίης ἐθέλων Σεμέλης ἐπιβήμεναι εὐνῆς</l>
<l n="283">εἰς δύσιν ὄμμα τίταινε, πότε γλυκὺς Ἕσπερος ἔλθῃ·</l>
<l n="284">καὶ δολιχὴν Φαέθοντος ἐμέμφετο δείελον ὥρην,</l>
<l n="285">καὶ φιλίοις στομάτεσσι δυσίμερον ἴαχε φωνήν· </l>
<l n="286">‘Ἔννεπε, Νὺξ χρονίη, φθονερὴ πότε δύεται Ἠώς;</l>
<pb id="v.1.p.266"/>
<l n="287">ἀλλὰ σὺ δαλὸν ἄειρε Διὸς προκέλευθον Ἐρώτων,</l>
<l n="288">λαμπάδα νυκτιπόλοιο προθεσπίζουσα Λυαίου</l>
<l n="289">ζηλήμων Φαέθων με βιάζεται· ἦ ῥα καὶ αὐτὸς</l>
<l n="290">ἱμείρει Σεμέλης καὶ ἐμοὶ ποθέοντι μεγαίρει; </l>
<l n="291">ἠέλιε, κλονέεις με καὶ εἰ μάθες οἶστρον Ἐρώτων·</l>
<l n="292">φειδομένῃ μάστιγι πόθεν βραδὺν ἵππον ἱμάσσεις;</l>
<l n="293">οἶδα καὶ ὀξυτάτην ἑτέρην δύσιν· ἢν ἐθελήσω,</l>
<l n="294">καὶ σὲ καὶ ἠριγένειαν ἐμοῖς νεφέεσσι καλύψω,</l>
<l n="295">καὶ σέο κευθομένοιο φανήσεται ἠματίη Νὺξ </l>
<l n="296">Ζηνὸς ἐπειγομένοιο γαμοστόλος, ὄφρα φαείνῃ</l>
<l n="297">ἄστρα μεσημβρίζοντα, καὶ ἠθάδα πομπὸν Ἐρώτων</l>
<l n="298">ἕσπερον ἀντέλλοντα καὶ οὐ δύνοντα τελέσσω.</l>
<l n="299">ἀλλὰ τεὸν προκέλευθον Ἑωσφόρον εἰς δύσιν ἕλκων</l>
<l n="300">σοὶ καὶ ἐμοὶ ποθέοντι χαρίζεο, παννύχιος δὲ </l>
<l n="301">σῆς Κλυμένης ἀπόναιο, καὶ εἰς Σεμέλην ταχὺς ἔλθω.</l>
<l n="302">ζεῦξον ἐμοὶ τεὸν ἅρμα, φαεσφόρε καὶ σὺ Σελήνη,</l>
<l n="303">μαρμαρυγὴν πέμπουσα φυτηκόμον, ὅττι γενέθλην</l>
<l n="304">θεσπίζει γάμος οὗτος ἀεξιφύτου Διονύσου,</l>
<l n="305">καὶ Σεμέλης ἐρατοῖσιν ἐπαντέλλουσα μελάθροις </l>
<l n="306">λάμψον ἐμοὶ ποθέοντι σὺν ἀστέρι Κυπρογενείης,</l>
<l n="307">καὶ γλυκερὴν μήκυνε Διὸς θαλαμηπόλον ὄρφνην.’</l>
<l n="308">τοῖα πατὴρ ἀγόρευε, τά περ πόθος οἶδε κελεῦσαι.</l>
<l n="309">ἀλλʼ ὅτε οἱ σπεύδοντι χαμαιγενὲς ἅλμα τιταίνων</l>
<l n="310">ἀκροτενὴς περίμετρος ἀνέδραμε κῶνος ὀμίχλης, </l>
<l n="311">δυομένης ζόφον ὑγρὸν ἄγων ἀντίσκιον Ἠοῦς,</l>
<pb id="v.1.p.268"/>
<l n="312">ἀστερόεν τότε δῶμα παρέστιχεν ἠέριος Ζεὺς</l>
<l n="313">εἰς Σεμέλης ὑμέναιον, ἀτεκμάρτῳ δὲ πεδίλῳ</l>
<l n="314">ἅλμα θορὼν πρώτιστον ὅλην αρεμέτρεε ταρσῷ</l>
<l n="315">ἀτραπὸν ἠερίην· τὸ δὲ δεύτερον ἵκετο Θήβην </l>
<l n="316">ὡς πτερὸν ἠὲ νόημα· διεσσυμένῳ δὲ μελάθρου</l>
<l n="317">αὐτόματοι πυλεῶνος ἀνωίχθησαν ὀχῆες.</l>
<l n="318">καὶ Σεμέλην φιλίῳ παλάμης ἠγκάσσατο δεαμῷ,</l>
<l n="319">πῇ μὲν ὑπὲρ λεχέων βοέην μυκώμενος ἠχώ,</l>
<l n="320">ἀνδρομέοις μελέεσσιν ἔχων κερόεσσαν ὀπωπήν, </l>
<l n="321">ἰσοφυὲς μίμημα βοοκραίρου Διονύσου,</l>
<l n="322">πῇ δὲ λεοντείην πυκινότριχα δύσατο μορφήν,</l>
<l n="323">ἄλλοτε πόρδαλις ἦεν, ἅτε θρασὺν υἷα φυτεύων,</l>
<l n="324">πορδαλίων ἐλατῆρα καὶ ἡνιοχῆα λεόντων·</l>
<l n="325">ἄλλοτε μιτρωεῖσαν ὑπὸ σπείρῃσι δρακόντων </l>
<l n="326">νυμφίος ἀμπελόεντι κόμην ἐσφίγγετο δεσμῷ,</l>
<l n="327">οἴνοπα δινεύων ἑλικώδεα κισσὸν ἐθείρης,</l>
<l n="328">Βάκχου πλεκτὸν ἄγαλμα· δράκων δέ τις ἀγκύλος ἕρπων</l>
<l n="329">ταρβαλέης λιχμᾶτο ῥοδόχροον αὐχένα νύμφης</l>
<l n="330">χείλεσι μειλιχίοισι, κατὰ στέρνοιο δὲ βαίνων </l>
<l n="331">ἀκλινέων τροχόεσσαν ἴτυν μιτρώσατο μαζῶν,</l>
<l n="332">συρίζων ὑμέναιον, ἐυσμήνοιο μελίσσης</l>
<l n="333">ἡδὺ μέλι προχέων, οὐ λοίγιον ἰὸν ἐχίδνης.</l>
<l n="334">Ζεὺς δὲ γάμῳ δήθυνε, καὶ ὡς παρὰ γείτονι ληνῷ</l>
<l n="335">εὔιον ἐσμαράγησε, φιλεύιον υἷα φυτεύων· </l>
<l n="336">καὶ στόματι στόμα πῆξεν ἐρωμανές, ἱμερόεν δὲ</l>
<l n="337">νέκταρ ἀναβλύζων Σεμέλην ἐμέθυσσεν ἀκοίτης,</l>
<l n="338">νεκταρέης ἵνα παῖδα τέκῃ σκηπτοῦχον ὀπώρης,</l>
<l n="339">ἄγγελον ἐσσομένων λαθικηδέα βότρυν ἀείρων,</l>
<l n="340">πυρσοφόρῳ νάρθηκι καταχθέα πῆχυν ἐρείσας· </l>
<pb id="v.1.p.270"/>
<l n="341">ἄλλοτε θύρσον ἄειρε πολύπλοκον οἴνπι κισσῷ,</l>
<l n="342">δέπμα φέρων ἐλάφοιο· γυναιμανέος δὲ φορῆος</l>
<l n="343">λαιῷ ποικιλόνωτος ἐσείετο νεβρὶς ἀγοστῷ.</l>
<l n="344">γαῖα δὲ πᾶσα γέλασσε, καὶ αὐτοφύτοισι πετήλοις</l>
<l n="345">ὄρχατος ἀμπελόεις Σεμέλης περιδέδρομεν εὐνήν, </l>
<l n="346">καὶ δροσεροῦ λειμῶνος ἀνέβρυον ἄνθεα τοῖχοι</l>
<l n="347">ἀμφὶ γονῇ Βρομίοιο, καὶ ἀννεφέλων ἐπὶ λέκτρων</l>
<l n="348">βρονταίοις πατάγοισιν ἐπέκτυπεν ἐνδόμυχος Ζεὺς</l>
<l n="349">τύμπανα νυκτελίοιο προθεσπίζων Διονύσου.</l>
<l n="350">καὶ Σεμέλην μετὰ λέκτρα φίλῳ προσπτύξατο μύθῳ </l>
<l n="351">ἐλπίσιν ἐσσομένῃσι παρηγορέων ἕο νύμφην·</l>
<l n="352">‘Εἰμί, γύναι, Κρονίδης σέο νυμφίος· αἰθερίῳ μὲν</l>
<l n="353">αὐχένα γαῦρον ἄειρε συναπτομένη παρακοίτῃ,</l>
<l n="354">μείζονα δὲ βροτέης μὴ δίζεο μέτρα γενέθλης.</l>
<l n="355">οὔ σοι ἐριδμαίνει Δανάης γάμος· ἀλλὰ καὶ αὐτῆς </l>
<l n="356">πατροκασιγνήτης βοέων ὑμέναιον Ἐρώτων</l>
<l n="357">ἔκρυφες· Εὐρώπη γὰρ ἀγαλλομένη Διὸς εὐνῇ</l>
<l n="358">ἤλυθεν εἰς Κρήτην, Σεμέλη δʼ ἐς Ὄλυμπον ἱκάνει.</l>
<l n="359">τί πλέον ἤθελες ἄλλο μετʼ αἰθέρα καὶ πόλον ἄστρων;</l>
<l n="360">καί ποτέ τις λέξειεν, ὅτι Κρονίδης πόρε τιμὴν </l>
<l n="361">νερτερίῳ Μίνωι καὶ οὐρανίῳ Διονύσῳ.</l>
<l n="362">ἀλλὰ μετʼ Αὐτονόης βροτὸν υἱέα καὶ τόκον Ἰνοῦς,</l>
<l n="363">τὸν μὲν ἑοῖς σκυλάκεσσι δεδουπότα, τὸν δὲ τοκῆος</l>
<l n="364">παιδοφόνου μέλλοντα θανεῖν πτερόεντι βελέμνῳ,</l>
<l n="365">καὶ μετὶ λυσσαλέης μινυώριον υἱὸν Ἀγαύης </l>
<l n="366">ἄφθιτον υἷα λόχευε, καὶ ἀθανάτην σε καλέσσω·</l>
<l n="367">ὀλβίη, ὅττι θεοῖσι καὶ ἀνδράσι χάρμα λοχεύσεις</l>
<l n="368">υἱέα κυσαμένη βροτέης ἐπίληθον ἀνίης.’</l>
</div1>
<pb id="v.1.p.272"/>
<div1 type="book" n="8">
<argument>
<l n="1">ὄγδοον αἰολόμυθον ἔχει φθόνον ἄγριον Ἥρης</l>
<l n="2">καὶ Σεμέλης πυρόεντα γάμον καὶ Ζῆνα φονῆα.</l>
</argument>
<l n="1">ὣς εἰπὼν ἐς Ὄλυμπον ἔβη θεός· ἐν δὲ μελάθρῳ</l>
<l n="2">ὑψορόφῳ νόον εἶχεν ἀλώμενον ἐγγύθι νύμφης,</l>
<l n="3">Θήβης οἶστρον ἔχων πλέον αἰθέρος· ἱμερόεις γὰρ</l>
<l n="4">οὐρανὸς ἦν Κρονίδῃ Σεμέλης δόμος, ἀμφὶ δὲ παστῷ</l>
<l n="5">ἀμφίπολοι Κάδμοιο Διὸς πέλον εὔποδες Ὧραι. </l>
<l n="6">καὶ γαμίῃ ῥαθάμιγγι Διιπετέων ὑμεναίων</l>
<l n="7">ὄγκῳ θλιβομένη Σεμέλης κυμαίνετο γαστήρ·</l>
<l n="8">μαρτυρίῃ δὲ τόκοιο φιλοστεφάνου Διονύσου</l>
<l n="9">στέμματι θυμὸν ἔτερπεν, ἐπʼ ἀνθοκόμῳ δὲ καρήνῳ</l>
<l n="10">θυιάδος αὐτοέλικτον ἀνέπλεκε κισσὸν ἐθείρης </l>
<l n="11">Βασσαρίδων ἅτε μάντις, ἐπεσσομένῃσι δὲ νύμφαις</l>
<l n="12">ὄψιμον ἀγχιτόκοισιν ἐπωνυμίην πόρε κισσοῦ.</l>
<l n="13">καὶ βαρὺν ὄγκον ἔχουσα θεηγενέος τοκετοῖο,</l>
<l n="14">εἴ ποτέ τις σύριγγι γέρων ἐμελίζετο ποιμήν,</l>
<l n="15">γείτονος εἰσαΐουσα φιλαγραύλου μέλος Ἠχοῦς, </l>
<l n="16">οἰοχίτων θαλάμοιο διέστιχε θυιάδι ῥιπῇ·</l>
<l n="17">εἰ κτύπος οὐρεσίφοιτος ἀκούετο δίζυγος αὐλοῦ,</l>
<l n="18">ὑψορόφων ἀπέδιλος ἀναθρῴσκουσα μελάθρων</l>
<l n="19">εἰς ῥάχιν αὐτοκέλευστος ἐρημάδος ἔστιχεν ὕλης·</l>
<l n="20">κύμβαλον εἰ πλατάγησε, ποδῶν ἐλελίζετο παλμῷ, </l>
<pb id="v.1.p.274"/>
<l n="21">λοξῷ καμπύλον ἴχνος ὑποσκαίρουσα πεδίλῳ·</l>
<l n="22">εἰ δὲ τανυκραίροιο μεμυκότος ἔκλυε ταύρου,</l>
<l n="23">ἀντίτυπον μίμημα βοὸς μυκήσατο λαιμῷ·</l>
<l n="24">πολάκι ποιμενίην ὑπὸ δειράδα θυιάδι φωνῇ</l>
<l n="25">Πανὶ μέλος συνάειδε καὶ ἔπλετο σύνθροος Ἠχώ, </l>
<l n="26">καὶ νόμιον κερόεντος ἀμειβομένη κτύπον αὐλοῦ</l>
<l n="27">εἰς χορὸν ἴχνος ἔκαμψε· πάις δʼ ἀλόχευτος ἐχέφρων</l>
<l n="28">ἅλμασιν ἐνδομύχοισι συνεσκίρτησε τεκούσῃ</l>
<l n="29">αὐλομανὲς μίμημα, καὶ αὐτοδίδακτον ἀοιδὴν</l>
<l n="30">ἡμιτελὴς κελάδησε χέων ὑποκόλπιον ἠχώ. </l>
<l n="31">ὣς ὁ μὲν ἀρσενόπαιδος ἀέξετο γαστέρος ὄγκῳ</l>
<l n="32">ἄγγελος εὐφροσύνης, νοερὸν βρέφος· ἀμφὲ δὲ κούρῳ</l>
<l n="33">ἀμφίπολοι Κρονίωνος ἐπέστεφον οὐρανὸν Ὧραι.</l>
<l n="34">καὶ Φθόνος ὑψιμέδοντος ὀπιπεύων Διὸς εὐνὴν</l>
<l n="35">καὶ Σεμέλης ὠδῖνα θεηγενέος τοκετοῖο </l>
<l n="36">Βάκου ζῆλον ἔδεκτο καὶ ἔνδοθι γαστρὸς ἐόντος,</l>
<l n="37">αὐτοπαθὴς ἄστοργος ἑῷ βεβολημένος ἰῷ.</l>
<l n="38">καὶ φρενὶ κερδαλέῃ δκολιὴν ἐφράσσατο βουλὴν</l>
<l n="39">Ἄρεος ἀντιτύποιο φέρων ψευδήμονα μορφὴν</l>
<l n="40">ἔντεσι μιμηλοῖσι, καὶ οἷά περ αἵματος ὁλκῷ </l>
<l n="41">ἄνθεϊ φαρμακόεντι κατέγραφε νῶτα βοείης</l>
<l n="42">ποιητῇ ῥαθάμιγγι, καὶ ὡς κταμένων ἀπὸ φωτῶν</l>
<l n="43">βάψας ἰσοτύπῳ δεδολωμένα δάκτυλα μίλτῳ</l>
<l n="44">χεῖρας ἐρευθιόωντι νόθῳ φοινίσσετο λύθρῳ·</l>
<l n="45">καὶ κτύπον ἐννεάχιλον ἀνήρυγεν ἀνθερεῶνος </l>
<l n="46">σμερδαλέοις στομάτεσσι χέων ῥηξήνορα φωαάν·</l>
<l n="47">κλεψινόοις δʼ ὀάροισιν ἀνεπτοίησεν Ἀθήνην,</l>
<l n="48">καὶ φθονερὴν οἴστρησεν ἔτι πλέον εἰς χόλον Ἥρην·</l>
<l n="49">ἀμφοτέρας δʼ ἐρέθιζε· τόσῳ δʼ ἠνίπαπε μύθῳ·</l>
<l n="50">‘Δίζεό σοι νέον ἄλλον ἐν αἰθέρι νυμθίον, Ἥρη, </l>
<pb id="v.1.p.276"/>
<l n="51">ἄλλον, ἐπεὶ Σεμέλη τεὸν ἥρπασεν, ἧς χάριν εὐνῆς</l>
<l n="52">Θήβης ἑπταπύλοιο γαμήλιον οὖδας ἀμείβων</l>
<l n="53">οὐρανὸν ἑπτάζωνον ἀναίνεται· ἀντὶ σέθεν δὲ</l>
<l n="54">τέρπεται ἀγκὰς ἔχων χθονίην ἐγκύμονα νύμφην.</l>
<l n="55">πῇ μοι ζῆλος ἔβη μητρώιος; ἦ ῥα καὶ αὐτῆς </l>
<l n="56">εἰς Σεμέλης ὑμέναιον ἐθηλύνθη χόλος Ἥρης;</l>
<l n="57">πῇ σέο κέντρα μύωπος ἀφειδέος; οὐκέτι πόντῳ</l>
<l n="58">πόρτις ἁλιπτοίητος ἐλαύνεται; οὐκέτι βούτης</l>
<l n="59">Ἄργος ἀκοιμήτοισι πολυσπερέεσσιν ὀπωπαῖς</l>
<l n="60">κλεψιγάμου Κρονίδαο νεώτερα λέκτρα φυλάσσει; </l>
<l n="61">ἀλλὰ τί μοι δίμος οὗτος Ὀλύμπιος; εἰς χθόνα βαίνων</l>
<l n="62">αἰθέρα καλλείψω πατρώιον, ἡμετέρην δὲ</l>
<l n="63">Θρῄκην ναιετάων οὐ μητέρος ἄλγεα λεύσσω</l>
<l n="64">ἀχνυμένης, οὐ Ζῆνα γαμοκλόπον· εἰ δέ ποτʼ ἔλθῃ</l>
<l n="65">γαῖαν ἐς ἡμετέρην ποθέων Βιστωνίδα κούρην, </l>
<l n="66">γνώσεται, οἷος Ἄρης, ὅτε χώεται· ἡμετέρην γὰρ</l>
<l n="67">Τιτήνων ὀλέτειραν ἔχων θανατηφόρον αἰχμὴν</l>
<l n="68">ἐκ Θρῄκης Κρονίωνα γυναιμανέοντα διώξω·</l>
<l n="69">καὶ πρόφασιν μεφέπων, ὅτι παρθένον εἰς λέχος ἕλκει,</l>
<l n="70">ἔσσομαι αὐτοκέλευστος ἐμῆς τιμήορος εὐνῆς, </l>
<l n="71">ὅττι χαμαιγενέεσσιν ὁμιλήσας ὑμεναίοις</l>
<l n="72">αἰθέρα ποικιλόνωτον ἑῶν ἔπλησεν ἐρώτων.</l>
<l n="73">οὐρανὸς ἱλήκοι, μερόπων δόμος· ἄξονα βαίνω;</l>
<l n="74">Καλλιστὼ κατʼ Ὄλυμπον ἑλίσσεται, ἧχι φαείνει</l>
<l n="75">κύκλος ἀερσιλόφοιο φερώνυμος Ἀρκάδος Ἄρκτου. </l>
<l n="76">Πλειάδος ἑπταπόρου στυγέω δρόμον· ἐν γὰρ Ὀλύμπῳ</l>
<l n="77">Ἠλέκτρη κλονέει με συναστράπτουσα Σελήῃ.</l>
<pb id="v.1.p.278"/>
<l n="78">νῦν πόθεν ἠρεμέεις; ὑποκόλπιον υἱέα Λητοῦς</l>
<l n="79">ἤκαχες Ἀπόλλωνα, καὶ οὐ Διόνυσον ὀρίνεις;</l>
<l n="80">τικτομένη, Ἥφαιστε, μογοστόκε Τριτογενείης, </l>
<l n="81">υἷα νόθης ἀλόχοιο λοχεύσεται αὐτοτόκος Ζεὺς</l>
<l n="82">ὠδίνων τόκον ἄλλον ὑπέρτερον ἄρσενι μηρῷ,</l>
<l n="83">οὐδὲ τεοῦ βουπλῆγος ἔτι χρέος. εἶξον, Ἀθήνη,</l>
<l n="84">λῆγε Διὸς βοόωσα λεχώιον ἄντυγα κόρσης,</l>
<l n="85">ὅττι σοφὴν ὠδῖνα τελεσσιγόνοιο καρήνου </l>
<l n="86">αἰσχύνει Διόνυσος, ὅτι χθονίης ἀπὸ φύτλης</l>
<l n="87">ἔσσεται αὐτολόχευτος Ὀλύμπιος, ὥς περ Ἀθήνη,</l>
<l n="88">κρύπτων Παλλάδος εὖχος ἀμήτορος. ἀλλὰ καὶ αὐτὸς</l>
<l n="89">αἰδέομαι πολὺ μᾶλλον, ὅταν μερόπων τις ἐνίψῃ·</l>
<l n="90">Ζ̔εὺς πόρε δῆριν Ἄρηι καὶ εὐφροσύνην Διονύσῳ.ʼ </l>
<l n="91">ἀλλὰ πόλον Κρονίδαο νόθοις τεκέεσσιν ἐάσας</l>
<l n="92">ἵξομαι οὐρανόθεν μετανάστιος· ὑγροπαγὴς δὲ</l>
<l n="93">Ἴστρος ἑὸν σκηπτοῦχον ἀλητεύοντα δεχέσθω,</l>
<l n="94">πρὶν Διὸς οἰνοχόον Γανυμήδεα δεῦρο νοήσω,</l>
<l n="95">βουκόλον εὐχαίτην, μετὰ Πέργαμον ἀστὸν Ὀλύμπου, </l>
<l n="96">οὐρανίης ἄψαυστον ἀμειβόμενον δέπας Ἥβης,</l>
<l n="97">πρὶν Σεμέλην καὶ Βάκχον ἴδω ναετῆρας Ὀλύμπου,</l>
<l n="98">καὶ στέφος ἀστερόφοιτον ἐπιχθονίης Ἀριάδνης</l>
<l n="99">σύνδρομον Ἠελίοιο, συνέμπορον ἠριγενείης.</l>
<l n="100">κεῖθι μένω, μὴ Κῆτος ἴδω, μὴ Περσέος ἅρπην, </l>
<l n="101">μὴ τύπον Ἀνδρομέδης, μὴ Γοργόνος ὄμμα Μεδούσης</l>
<l n="102">οὓς Κρονίδης μετόπισθεν ἐνιστήσειεν Ὀλύμπῳ.’</l>
<l n="103">εἶπε, καὶ αὐτογόνοιο νόον συνέχευεν Ἀθήνης,</l>
<pb id="v.1.p.280"/>
<l n="104">καὶ πλέον ἠέξησε βαρυζήλου χόλον Ἥρης.</l>
<l n="105">καὶ Φθόνος ὀξὺς ὄρουσε, καὶ ἀγκύλα γούνατα πάλλων </l>
<l n="106">ἤιε λοξὰ κέλευθα διʼ ἠέρος· ἀνδρομέοις δὲ</l>
<l n="107">ὄμμασι καὶ πραπίδεσσιν ὁμοίιος ἔσσυτο καπνῷ,</l>
<l n="108">εἰς δόλον, εἰς κακότητα νόον τελχῖνα κορύσσων.</l>
<l n="109">οὐδὲ Διὸς βαρύμηνις ἐλώφεεν εὐνέτις Ἥρη·</l>
<l n="110">ἀλλὰ θυελλήεντι παραΐξασα πεδίλῳ </l>
<l n="111">ποικίλον εὐφαέεσσι κεκασμένον οὐρανὸν ἄστροις</l>
<l n="112">ἄσπετα φοιτητῆρι διέδραμεν ἄστεα ταρσῷ,</l>
<l n="113">κερδαλέην Ἀπάτην διζημένη, εἴ που ἐφεύροι.</l>
<l n="114">ἀλλʼ ὅτε Δικταίης Κορυβαντίδος ὑψόθι πέτρης</l>
<l n="115">γείτονος Ἀμνισοῖο λεχώιον ἔδρακεν ὕδωρ, </l>
<l n="116">ἔνθά οἱ ἀλλοπρόσαλλος ὀρεστιὰς ἤντετο δαίμων·</l>
<l n="117">καὶ γὰρ ἀεὶ παρέμιμνε Διὸς ψευδήμονι τύμβῳ</l>
<l n="118">τερπομένη Κρήτεσσιν, ἐπεὶ πέλον ἠπεροπῆες.</l>
<l n="119">ἀμφὶ δέ οἱ λαγόνεσσι Κυδωνιὰς ἔρρεε μίτρη,</l>
<l n="120">τῇ ἔνι δαίδαλα πάντα βροτῶν θελκτήρια κεῖται· </l>
<l n="121">ἐν μὲν ἐπικλοπίη πολυμήχανος, ἐν δʼ ὀαριστὺς</l>
<l n="122">πάρφασις, ἐν δὲ δόλοι πολυειδέες, ἐν δὲ καὶ αὐτὸς</l>
<l n="123">σύνδρομος ἠερίοις ἀπατήλιος ὅρκος ἀήταις.</l>
<l n="124">καὶ δολίην Ἀπάτην δολίῳ μειλίξατο μύθῳ</l>
<l n="125">Ἥρη ποικιλόμητις, ἀμυνομένη παρακοίτην· </l>
<l n="126">‘χαῖρε, θεὰ δολόμητι δολοπλανές· οὔ σε καὶ αὐτὸς</l>
<l n="127">κλεψινόοις ὀάροισι παρέρχεται αἱμύλος Ἑρμῆς·</l>
<pb id="v.1.p.282"/>
<l n="128">δὸς καὶ ἐμοὶ ζωστῆρα παναίολον, ὅν ποτε Ῥείη</l>
<l n="129">δῆσεν ἑαῖς λαγόνεσσιν, ἕως ἀπάφησεν ἀκοίτην.</l>
<l n="130">οὐ μὲν ἐγὼ Κρονίωνι φέρω πετρώδεα μορφήν, </l>
<l n="131">οὐδὲ λίθῳ δολόεντι παρακλέπτω παρακοίτην,</l>
<l n="132">ἀλλὰ γυνὴ χθονίη με βιάζεται, ἧς χάριν εὐνῆς</l>
<l n="133">θοῦρος Ἄρης βαρύμηνις ἀναίνεται αἰθέρα ναίειν.</l>
<l n="134">τί πλέον, εἰ γενόμην θεὸς ἄμβροτος; οὐτιδανὴ γὰρ</l>
<l n="135">θνητὴ ἐμὸν πόσιν ἔσχε, τὸν οὐ θεὸς ἥρπασε Λητώ· </l>
<l n="136">οὐ Δανάῃ παρίαυε τὸ δεύτερον ὑέτιος Ζεύς,</l>
<l n="137">ἀλλὰ σιδηροφόροιο μετὰ σφρηγῖδα μελάθρου</l>
<l n="138">μεμφομένη χρυσέοισι γάμοις ναυτίλλετο νύμφη,</l>
<l n="139">καὶ λάχεν ἕδνον Ἔρωτος ὕδωρ ἁλός· ἐν δὲ θαλάσσῃ</l>
<l n="140">σύμπλοος ἀσταθέεσσιν ἐνήχετο χηλὸς ἀήταις. </l>
<l n="141">οὐδὲ μετὰ Κρήτην πάλιν ἔπλεε ταῦρος Ὀλύμπου,</l>
<l n="142">οὐκ ἴδεν Εὐρώπην μετὰ δέμνιον· ὑγροβαφὴς δὲ</l>
<l n="143">οἰστρηθεῖσα μύωπι κερασφόρος ἔπλεεν Ἰώ.</l>
<l n="144">οὐδὲ θεὰ γάμον εἶχεν ἐλεύθερον, ἀλλὰ καὶ αὐτὴ</l>
<l n="145">γαστέρι φόρτον ἔχουσα πολύστροφος ἔτρεχε Λητώ, </l>
<l n="146">ἄστατα παπταίνουσα πολυπλανέων σφυρὰ νήσων</l>
<l n="147">καὶ ῥόον οὐ μίμνοντα κακοξείνοιο θαλάσσης,</l>
<l n="148">καὶ λοχίης μόγις εἶδεν ἐλεύθερον ἔρνος ἐλαίης.</l>
<l n="149">Λητὼ τόσσα μόγησε, καὶ οὐ χραίσμησεν ἀκοίτης·</l>
<l n="150">θνητῆς δʼ ὠκυμόροιο μιῆς διὰ δέμνια νύμφης </l>
<l n="151">οὐρανίης ἀπέειπε κασιγνήτης λέχος Ἥρης.</l>
<l n="152">δείδια, μὴ Κρονίδης με πόσις καὶ γνωτὸς ἀκούων</l>
<l n="153">αἰθέρος ἐξελάσειε γυναικείης χάριν εὐνῆς,</l>
<l n="154">μὴ Σεμέλην τελέσειεν ἑοῦ βασίλειαν Ὀλύμπου.</l>
<pb id="v.1.p.284"/>
<l n="155">εἰ δὲ Διὶ Κρονίωνι χαρίζεαι, ἠέ περ Ἥρῃ, </l>
<l n="156">μηδὲ τεὴν ὀπάσειας ἐμοὶ πανθελγέα μίτρην,</l>
<l n="157">ὄφρα μόλῃ πρὸς Ὄλυμπον ἐμὸς πάλιν υἱὸς ἀλήτης,</l>
<l n="158">ὑστατίην ἐπὶ πέζαν ἐλεύσομαι Ὠκεανοῖο</l>
<l n="159">αἰθέρα καλλείψασα χάριν βροτέων ὑμεναίων</l>
<l n="160">Τηθύος ἀρχεγόνοιο συνέστιος· ἔνθεν ἱκάνω </l>
<l n="161">εἰς δόμον Ἁρμονίης, καὶ Ὀφίονος ἐγγύθι μίμνω.</l>
<l n="162">ἀλλὰ σύ, κυδαίνουσα Διὸς παμμήτορα νύμφην,</l>
<l n="163">δός μοι ἔχειν ζωστῆρα βοηθόον, ὄφρα φυγόντα</l>
<l n="164">θέλξω θοῦρον Ἄρηα τὸ δεύτερον αἰθέρα ναίειν.’</l>
<l n="165">ὣς φαμένης ἀπάμειπτο θεὰ πειθήμονι μύθῳ </l>
<l n="166">‘Μῆτερ Ἐνυαλίοιο, Διὸς πρωτόθρονε νύμφη,</l>
<l n="167">δώσω ἐμὸν ζωστῆρα, καὶ εἰ πλέον ἄλλο κελεύεις</l>
<l n="168">πείθομαι, ὅττι θεοῖσι μετὰ Κρονίωνος ἀνάσσεις.</l>
<l n="169">δέχνυσο τοῦτον ἱμάντα· περισφίγξασα δὲ κόλπῳ</l>
<l n="170">Ἄρεα μὲν κομίσειας ἐς οὐρανόν· ἢν δʼ ἐθελήσῃς, </l>
<l n="171">θέλγε νόον Κρονίδαο καὶ, εἰ χρέος, Ὠκεανοῖο</l>
<l n="172">χωομένου· χθονίων δὲ λιπὼν ὑμέναιον Ἐρώτων</l>
<l n="173">ἵξεται αὐτοκέλευστος ἐς οὐρανὸν ὑψιμέδων Ζεὺς</l>
<l n="174">ἡμετέρῳ δολόεντι περιγνάμψας φρένα κεστῷ·</l>
<l n="175">οὗτος ἐμῆς Παφίης φρενοθελγέα κεστὸν ἐλέγχει.’ </l>
<l n="176">ὣς φαμένη δολόμητις ὑπηνέμιος φύγε δαίμων</l>
<l n="177">ἠέρα πωτήεντι διαστείχουσα πεδίλῳ.</l>
<l n="178">Δικταίης δὲ λιποῦσα σακέσπαλον ἄντρον ἐρίπνης</l>
<l n="179">καὶ λοχίην σπήλυγγα τελεσσιγόνοιο θεαίνης</l>
<l n="180">εἰς θάλαμον Σεμέλης ἀπατήλιος ἤλυθεν Ἥρη, </l>
<l n="181">ζήλῳ φυσιόωσα· μελιγλώσσῳ δὲ γεραιῇ</l>
<l n="182">ἰσοφανὴς φιλόπαιδι δέμας μορφοῦτο τιθήνῃ</l>
<pb id="v.1.p.286"/>
<l n="183">παιδοκόμῳ, τὴν αὐτὸς ἀνηέξησεν Ἀγήνωρ,</l>
<l n="184">καί οἱ κλῆρον ἔδωκε, καὶ ὤπασεν ἀνδρὶ γυναῖκα</l>
<l n="185">οἷα πατήρ· κομιδῆς δὲ χάριν τίνουσα καὶ αὐτὴ </l>
<l n="186">νήπιον εἰσέτι Κάδμον ἑᾷ μαιώσατο μαζῷ</l>
<l n="187">καὶ βρέφος Εὐρώπην φιλίῳ πήχυνεν ἀγοστῷ.</l>
<l n="188">τῇ δέμας ἶσον ἔχουσα διέστιχεν εἰς δόμον Ἥρη</l>
<l n="189">χωομένη Σεμέλῃ καὶ Κύπριδι καὶ Διονύσῳ</l>
<l n="190">μή πω φέγγος ἰδόντι, καὶ ἀρτιγάμῳ παρὰ παστῷ </l>
<l n="191">τοῖχον ἐς ἀντικέλευθον ἑὴν ἔκλινεν ὀπωπὴν</l>
<l n="192">ὄμμα παρατρέψασα, Διὸς μὴ λέκτρα νοήσῃ.</l>
<l n="193">τὴν μὲν Πεισιάνασσα καθίζανεν ὑψόθι δίφρου</l>
<l n="194">ἀμφίπολος Σεμέλης, Τυρίης βλάστημα γενέθλης,</l>
<l n="195">Θελξινόη δὲ τάπητας ἐνήρμοσεν ἤνοπι δίφρῳ. </l>
<l n="196">ἔνθα θεὰ σχεδὸν ἧστο δολοπλόκος· εὗρε δὲ κούρην</l>
<l n="197">βριθομένην ὠδῖνι πεπαινομένου τοκετοῖο·</l>
<l n="198">καὶ τόκον, οὐ ψαύοντα τελεσσιγόνοιο Σελήνης,</l>
<l n="199">γαστρὸς ἀσημάντου χλοερὴ κήρυξε παρειὴ</l>
<l n="200">καὶ χλόος οἰνώπων μελέων πάρος· ἑζομένης δὲ </l>
<l n="201">Ἥρης ψευδομένης δολόεν δέμας ἔτρεμε παλμῷ</l>
<l n="202">ἀντιτύπῳ, καὶ νέρθεν ἐπὶ χθόνα κάμπτετο νεύων</l>
<l n="203">ὤμοις θλιβομένοισι γέρων κυρτούμενος αὐχήν.</l>
<l n="204">καὶ πρόφασιν μόγις εὗρεν· ἐπεστενάχιζε δὲ μύθῳ</l>
<l n="205">δάκρυον εὐποίητον ἀποψήσασα προσώπου, </l>
<l n="206">καὶ δολόεν κατέλεξεν ἔπος φρενοθελγέι φωνῇ·</l>
<l n="207">‘Εἰπέ, πόθεν, βασίλεια, τεαὶ χλοάουσι παρειαί;</l>
<l n="208">πῇ σέο κάλλος ἐκεῖνο; τίς εἴδεϊ σεῖο μεγαίρων</l>
<l n="209">πορφυρέους σπινθῆρας ἀπημάλδυνε προσώπου;</l>
<l n="210">καὶ ῥόδα τίς μετάμειψεν ἐς ὠκυμόρους ἀνεμώνας; </l>
<l n="211">καὶ σὺ κατηφιόωσα τί τήκεαι; ἦ ῥα καὶ αὐτὴ</l>
<l n="212">ἔκλυες αἴσχεα κεῖνα, τά περ βοόωσι πολῖται;</l>
<l n="213">ἐρρέτω ἀρχεκάκων ὀλοὸν στόμα θηλυτεράων.</l>
<l n="214">εἰπὲ δέ μοι, μὴ κρύπτε τεῆς συλήτορα μίτρης·</l>
<pb id="v.1.p.288"/>
<l n="215">τίς σε θεῶν ἐμίηνε; τίς ἥρπασε σεῖο κορείην; </l>
<l n="216">εἰ μὲν Ἄρης λαθραῖος ἐμὴν νυμφεύσατο κούρην</l>
<l n="217">καὶ Σεμέλῃ παρίαυεν ἀφειδήσας Ἀφροδίτης,</l>
<l n="218">ἐλθέτω εἰς σέο λέκτρα γαμήλιον ἔγχος ἀφάσσων·</l>
<l n="219">γινώσκει μενέχαρμον ἑὸν γενέτην σέο μήτηρ.</l>
<l n="220">εἰ δέ σοι ὠκυπέδιλος ἐκώμασε νυμφίος Ἑρμῆς </l>
<l n="221">καὶ Σεμέλης διὰ κάλλος ἑὴν ἠρνήσατο Πειθώ,</l>
<l n="222">ῥάβδον ἑὴν ὀπάσειε τεῆς αὐτάγγελον εὐνῆς,</l>
<l n="223">ἠέ σε κοσμήσειεν ἑοῖς χρυσέοισι πεδίλοις</l>
<l n="224">δῶρον ἄγων λεχέων σέθεν ἄξιον, ὄφρα καὶ αὐτὴ</l>
<l n="225">εἴης χρυσοπέδιλος, ἅ περ Διὸς εὐνέτις Ἥρη. </l>
<l n="226">εἰ δέ σοι οὐρανόθεν πόσις ἤλυθε καλὸς Ἀπόλλων</l>
<l n="227">καὶ Σεμέλης ὑπʼ ἔρωτι λελασμένος ἔπλετο Δάφνης,</l>
<l n="228">νόσφι δόλου κρυφίοιο διʼ ἠέρος εἰς σὲ χορεύσῃ</l>
<l n="229">ἁβρὸς ἀσιγήτων ἐποχημένος ἅρματι κύκνων,</l>
<l n="230">ἕδνα τεῆς φιλότητος ἑὴν φόρμιγγα κομίζων, </l>
<l n="231">πιστὸν ἑῶν θαλάμων σημήιον· εἰσορόων γὰρ</l>
<l n="232">Κάδμος ἐπουρανίην κιθάρην Θοίβοιο νοήσει,</l>
<l n="233">ἣν ἴδεν αἰολόφωνον ἑῆς παρὰ δεῖπνα τραπέζης</l>
<l n="234">Ἁρμονίης μέλπουσαν ἐπιχθονίους ὑμεναίους.</l>
<l n="235">εἰ δὲ γυναιμανέων σε βιήσατο κυανοχαίτης, </l>
<l n="236">καί σε σοφῆς προβέβουλεν ἀειδομένης Μελανίππης,</l>
<l n="237">ἀμφαδὰ κωμάσσειε, παρὰ προπύλαια δὲ Κάδμου</l>
<l n="238">νυμφιδίης πήξειεν ἑῆς γλωχῖνα τριαίνης,</l>
<l n="239">ξυνώσας γέρας ἶσον ἐχιδνοκόμῳ παρὰ Δίρκῃ,</l>
<pb id="v.1.p.290"/>
<l n="240">οἷα παρʼ Ἀργείοισι λεοντοβότῳ παρὰ Λέρνῃ, </l>
<l n="241">σῆμα γάμων ἔστησεν Ἀμυμώνης, ὅθι νύμφης</l>
<l n="242">Λερναίης ἔτι χῶρος ἐπώνυμός ἐστι τριαίνης.</l>
<l n="243">ἀλλὰ τί κικλήσκω σε παρευνέτιν ἐννοσιγαίου;</l>
<l n="244">ποῖα Ποσειδάωνος ἔχεις σημήια λέκτρων;</l>
<l n="245">ὑδρηλαῖς παλάμῃσι χυθεὶς ἠγκάσσατο Τυρὼ </l>
<l n="246">παφλάζων δολόεντι ῥόῳ μιμηλὸς Ἐνιπεύς.</l>
<l n="247">εἰ δὲ καί, ὡς ἐνέπεις, σέο νυμφίος ἐστὶ Κρονίων,</l>
<l n="248">ἐλθέτω εἰς σέο λέκτρα σὺν ἱμερόεντι κεραυνῷ,</l>
<l n="249">ἀστεροπῇ γαμίῃ κεκορυθμένος, ὄφρά τις εἴπῃ·</l>
<l n="250">ʽἭρης καὶ Σεμέλης νυμφοστόλοι εἰσὶ κεραυνοί.ʼ </l>
<l n="251">ζηλήμων περ ἐοῦσα Διὸς δάμαρ οὔ σε χαλέψει·</l>
<l n="252">οὐ γὰρ ἐπιτρέψειε τεὸς μητρώιος Ἄρης.</l>
<l n="253">ὀλβίη Εὐρώπη Σεμέλης πλέον, ἣν ὑπὲρ ὤμων</l>
<l n="254">Ζεὺς κερόεις ἀνάειρε· ποθοβλήτοιο δὲ ταύρου</l>
<l n="255">ἄβροχος ἀκροτάτοιο διʼ ὕδατος ἔτρεχε χηλή, </l>
<l n="256">καὶ σκάφος ἦεν Ἔρωτος ὁ τηλίκος. ἆ μέγα θαῦμα,</l>
<l n="257">παρθένος ἡνιόχευε τὸν αἰθέρος ἡνιοχῆα.</l>
<l n="258">ὀλβίζω Δανάην Σεμέλης πλέον, ἧς διὰ κόλπου</l>
<l n="259">χρύσεος ἐξ ὀρόφοιο κατέρρεεν ὑέτιος Ζεὺς</l>
<l n="260">ἀφνειῇ ῥαθάμιγγι γυναιμανέος νιφετοῖο· </l>
<l n="261">οὐ μὲν χρύσεα δῶρα μακαρτάτη ᾔτεε νύμφη·</l>
<l n="262">εἶχε γὰρ ἕδνον Ἔρωτος ὅλον πόσιν. ἀλλά τις εἴη</l>
<l n="263">σιγὴ ἐφʼ ἡμείων, γενέτης μὴ Κάδμος ἀκούσῃ.’</l>
<l n="264">ὥς φαμένη λίπε δῶμα καὶ ἀχνυμένην ἔτι νύμφην,</l>
<l n="265">Ἥρης ζῆλον ἔχουσαν ἀμιμήτων ὑμεναίων, </l>
<l n="266">μεμφομένην Κρονίωνι· παλιννόστῳ δὲ κελεύθῳ</l>
<l n="267">αἰθέρος ἔνδον ἵκανε, καὶ οὐρανίῳ παρὰ θώκῳ</l>
<pb id="v.1.p.292"/>
<l n="268">κείμενα δερκομένη Διὸς ἔντεα νόσφι φορῆος,</l>
<l n="269">οἷά περ εἰσαΐοντα, φίλῳ μειλίξατο μύθῳ·</l>
<l n="270">‘Βροντή, καὶ σὲ λέλοιπεν ἐμὸς νεφεληγερέτα Ζεύς;</l>
<l n="271">τίς πάλιν ἁρπάξας σε τεὸν γύμνωσε φορῆα;</l>
<l n="272">βροντή, ἐσυλήθης—οὐκ αἴτιός ἐστι Τυφωεύς—</l>
<l n="273">Ἥρης ξυνὰ παθοῦσα παρήγορε· νυμφοκόμος γὰρ</l>
<l n="274">ἡμέας ἀμφοτέρους ἀπαναίνεται ὑέτιος Ζεύς.</l>
<l n="275">οὐ νιφετοῖο ἔτι γαῖα παλύνεται, ὑγροχύτου δὲ </l>
<l n="276">ὄμβρου λειπομένου περιβόσκεται αὐχμὸς ἀρούρης</l>
<l n="277">αὔλακα, καρπὸν ἔχων ἀχρήιον· ἀγρονόμοις δὲ</l>
<l n="278">ἀντὶ κελαινεφέος κικλήσκεται ἀννέφελος Ζεύς.</l>
<l n="279">ἀστεροπαί, Κρονίωνι πυρώδεα ῥήξατε φωνήν,</l>
<l n="280">Ζηνὶ γυναιμανέοντι, φίλοι, φθέγξασθε, κεραυνοί. </l>
<l n="281">ἀλλὰ βαρυζήλων ἀχέων ποινήτορες Ἥρης</l>
<l n="282">εἰς Σεμέλην ἔρχεσθε γαμοστόλοι, ἕδνα δὲ μίτρης</l>
<l n="283">λισσομένη φλογόεντας ἑοὺς δέξαιτο φονῆας.’</l>
<l n="284">τοῖα μὲν ἀφθόγγοις Διὸς ἔντεσιν ἴαχεν Ἥρη</l>
<l n="285">ἀχνυμένη, φθονερῷ δὲ χόλῳ κυμαίνετο δαίμων. </l>
<l n="286">καὶ Σεμέλη βαρύδεσμος ἐῷ νεοπενθέι θυμῷ</l>
<l n="287">ἀστεροπὴν ποθέουσα, πυραυγέα πομπὸν Ἐρώτων,</l>
<l n="288">μεμφομένοις στομάτεσσιν ἑὸν λιτάνευεν ἀκοίτην,</l>
<l n="289">Ἡραίης ἐθέλουσα πυριστεφέος τύπον εὐνῆς·</l>
<l n="290">‘Πρὸς Δανάης λίτομαί σε ῥυηφενέων ὑμεναίων, </l>
<l n="291">δὸς χάριν, Εὐρώπης κερόεις πόσις· αἰδέομαι γὰρ</l>
<l n="292">κικλήσκειν Σεμέλης σε, τὸν ὡς ὄναρ εἶδον, ἀκοίτην.</l>
<l n="293">Ἀκρίσιος Κάδμοιο μακάρτερος· ἀλλὰ καὶ αὐτὴ</l>
<l n="294">ἤθελον, εἰ χρύσειον ἴδον γάμον, ὑέτιε Ζεῦ,</l>
<l n="295">εἰ μὴ τοῦτο γέρας σέο Περσέος ἥρπασε μήτηρ· </l>
<pb id="v.1.p.294"/>
<l n="296">ἤθελον, εἴ με κόμισσας ἐν ὕδασι ταῦρος ὁδίτης</l>
<l n="297">ὤμοις ὑμετέροισιν, ἵνα πλάζοιτο καὶ αὐτὸς</l>
<l n="298">γνωτὸς ἐμὸς Πολύδωρος, ἀλήμονος ἅρπαγα νύμφης</l>
<l n="299">μαστεύων, ἅτε Κάδμος, ἐμὸν Κρονίωνα φορῆα.</l>
<l n="300">ἀλλὰ τί μοι βοέοιο γάμου τύπος ἢ νιφετοῖο; </l>
<l n="301">οὐκ ἐθέλω γέρας ἶσον, ὅ περ χθονίη λάχε νύμφη.</l>
<l n="302">Εὐρώπῃ λίπε ταῦρον, ἔα Δανάῃ χύσιν ὄμβρου·</l>
<l n="303">Ἥρης μοῦνος ἔχει με γάμων φθόνος. εἴ με γεραίρεις,</l>
<l n="304">παστὸν ἐμὸν κόσμησον ἐπουρανίῳ σέο πυρσῷ</l>
<l n="305">αἰθύσσων νεφέων ἐρόεν σέλας, ἀστεροπὴν δὲ </l>
<l n="306">ἕδνον ἐμῆς φιλότητος ἀπειθέι δεῖξον Ἀγαύῃ·</l>
<l n="307">Αὐτονόη φρίξειεν ἐμῷ παρὰ γείτονι παστῷ</l>
<l n="308">νυμφοκόμων ἀίουσα μέλος βρονταῖον Ἐρώτων,</l>
<l n="309">σύμβολον αὐτοβόητον ἀκηρύκτων σέο λέκτρων.</l>
<l n="310">δὸς δέ, περιπτύξαιμι φίλην φλόγα καὶ φρένα τέρψω </l>
<l n="311">ἀστεροπῆς ψαύουσα καὶ ἀμφαφόωσα κεραυνούς.</l>
<l n="312">δός μοι σῶν θαλάμων ζυγίην φλόγα· πᾶσα δὲ νύμφη</l>
<l n="313">πυρσὸν ἔχει πομπῆα τελεσσιγάμων ὑμεναίων.</l>
<l n="314">ἦ ῥα τεῶν γαμέων οὐκ ἄξιός εἰμι κεραυνῶν</l>
<l n="315">Ἄρεος αἷμα φέρουσα καὶ ὑμετέρης Ἀφροδίτης; </l>
<l n="316">δειλὴ ἐγώ· Σεμέλης μὲν ἔχει γάμος ὠκύμορον πῦρ</l>
<l n="317">καὶ χθονίους λαμπτῆρας, ἐφαπτομένη δὲ κεραυνοῦ</l>
<l n="318">καὶ στεροπῆς ψαύουσα τεὴ νυμφεύεται Ἥρη.</l>
<l n="319">νυμφίε τερπικέραυνε, σὺ μὲν πολυφεγγέι παστῷ</l>
<l n="320">ἔνθεον εἶδος ἔχων ἐπὶ δέμνιον ἔρχεαι Ἥρης </l>
<l n="321">ἀστεροπαῖς γαμίῃσι καταυγάζων σέο νύμφην</l>
<l n="322">Ζεὺς πυρόεις, Σεμέλῃ δὲ δράκων ἢ ταῦρος ἱκάνεις·</l>
<l n="323">κείνη μὲν βαρύδουπον Ὀλύμπιον ἦχον Ἐρώτων</l>
<l n="324">εἰσαΐει, Σεμέλη δὲ τύπῳ σκιοειδέι μορφῆς</l>
<l n="325">ταύρου ψευδαλέοιο νόθον μυκηθμὸν ἀκούει· </l>
<l n="326">ἄψοφος εἰς ἐμὰ λέκτρα κατέρχεται ἀννέφελος Ζεύς,</l>
<pb id="v.1.p.296"/>
<l n="327">καὶ νεφεληγερέτης ὑψαύχενι μίγνυται Ἥρῃ.</l>
<l n="328">κούρης δʼ αἰνογάμοιο πατὴρ ἐμὸς αἴσχεα φεύγων</l>
<l n="329">ἐνδόμυχος σέο Κάδμος ἀλυσκάζει πάτον ἀνδρῶν,</l>
<l n="330">αἰδόμενος ναέτῃσι φανήμεναι, ὅττι πολῖται </l>
<l n="331">πάντες ἐφυβρίζουσι τεοῖς κρυφίοις ὑμεναίοις</l>
<l n="332">μεμφόμενοι Σεμέλην, ὅτι φώριον ἔσχεν ἀκοίτην.</l>
<l n="333">καλὸν ἐμοὶ πόρες ἕδνον ὀνείδεα θηλυτεράων·</l>
<l n="334">καὶ χορὸς ἀμφιπόλων ἐμὲ μέμφεται, ἔξοχα δʼ ἄλλων</l>
<l n="335">δειμαίνω στόμα λάβρον ἀσιγήτοιο τιθήνης. </l>
<l n="336">μνώεο, τίς Τυφῶνι δολόφρονα πότμον ὑφαίνων</l>
<l n="337">σοὶ πόρεν ἁρπαμένοιο πάλιν σπινθῆρα κεραυνοῦ·</l>
<l n="338">δεῖξον ἐμῷ γενετῆρι, τά περ πόρε· γηραλέος γὰρ</l>
<l n="339">Κάδμος ἀπαιτίζει με τεῆς σημήιον εὐνῆς.</l>
<l n="340">οὔ πω ἐγὼ Κρονίωνος ἀληθέος εἶδον ὀπωπήν, </l>
<l n="341">οὐ βλεφάρων ἀκτῖνα σελασφόρον, οὐδὲ προσώπου</l>
<l n="342">μαρμαρυγὰς ἐνόησα καὶ ἀστράπτουσαν ὑπήνην·</l>
<l n="343">οὔ πω ἴδον τεὸν εἶδος Ὀλύμπιον, ἀλλὰ δοκεύω</l>
<l n="344">πόρδαλιν ἠὲ λέοντα, θεὸν δʼ οὐκ εἶδον ἀκοίτην.</l>
<l n="345">ὡς βροτὸν εἰσορόω σε θεὸν μέλλουσα λοχεύειν. </l>
<l n="346">ἄλλον ἐγὼ πυθόμην φλογερὸν γάμον· ἠέλιος γὰρ</l>
<l n="347">δὺν πυρὶ νυμφιδίῳ Κλυμένην ἠγκάσσατο νύμφην.’</l>
<l n="348">ἔννεπεν αἰτίζουσα φίλον μόρον· ἶσα γὰρ Ἥρῃ</l>
<l n="349">εἰς γάμον ἀθρῆσαι μινυώριος ἔλπετο νύμφη</l>
<l n="350">μειλίχιον σπινθῆρα γαληναίοιο κεραυνοῦ. </l>
<l n="351">Ζεὺς δὲ πατὴρ ἀίων φθονεραῖς ἐπεμέμφετο Μοίραις,</l>
<l n="352">καὶ Σεμέλην ἐλέαιρεν ἀώριον· ἀμφὶ δὲ Βάκχῳ</l>
<l n="353">κερδαλέον γίνωσκεν ἀμειλίκτου χόλον Ἥρης.</l>
<l n="354">Ἑρμείῃ δὲ κέλευεν ἀπὸ φλογεροῖο κεραυνοῦ</l>
<pb id="v.1.p.298"/>
<l n="355">ἁρπάξαι νέον υἷα πυριβλήτοιο Θυώνης. </l>
<l n="356">καί τινα μῦθον ἔλεξε πατὴρ ὑψαύχενι κούρῃ·</l>
<l n="357">‘Ὦ γύναι, ἦ σε δόλοις φθονερὸς νόος ἤπαφεν Ἥρης·</l>
<l n="358">ἦ ῥα, γύναι, δοκέεις, ὅτι μείλιχοί εἰσι κεραυνοί;</l>
<l n="359">τλῆθι μένειν χρόνον ἄλλον, ἕως ἔτι φόρτον ἀείρεις,</l>
<l n="360">τλῆθι μένειν χρόνον ἄλλον, ἕως ἐμὸν υἷα λοχεύεις· </l>
<l n="361">μὴ πρὸ τόκου πυρόεντας ἀπαιτίζῃς με φονῆας·</l>
<l n="362">οὐ στεροπὴν μεθέπων Δανάης σύλησα κορείην,</l>
<l n="363">οὐ βροντῆς κελάδημα, καὶ οὐ Τυρίης σέο νύμφης</l>
<l n="364">Εὐρώπης ὑμέναιον ἐνυμφεύσαντο κεραυνοί,</l>
<l n="365">οὐκ ἴδεν Ἰναχίη δαμάλη σέλας· ἀλλὰ σὺ μούνη </l>
<l n="366">θνητὴ ἀπαιτίζεις με, τὰ μὴ θεὸς ᾔτεε Λητώ.’</l>
<l n="367">τοῖον ἔπος κατέλεξε καὶ οὐ μενέαινεν ἐρίζειν</l>
<l n="368">νήμασι Μοιριδίοισι· διʼ αἰθερίοιο δὲ κόλπου</l>
<l n="369">ἀστράπτων πεφόρητο καὶ ἱκεσίην ἕο νύμφης</l>
<l n="370">οὐκ ἐθέλων ἐτέλεσσε πόσις στεροπηγερέτα Ζεύς, </l>
<l n="371">εἰς Σεμέλην δʼ ἐχόρευε κατηφέι χειρὶ τιταίνων</l>
<l n="372">νυμφιδίους σπινθῆρας ἀμερσιγάμοιο κεραυνοῦ·</l>
<l n="373">καὶ θάλαμος στεροπῇσιν ἐλάμπετο, καὶ πυρὸς ἀτμῷ</l>
<l n="374">Ἰσμηνὸς σελάγιζεν, ὅλη δʼ ἀμαρύσσετο Θήβη.</l>
<l n="375">καὶ Σεμέλη φλογόεντας ἑοὺς ὁρόωσα φονῆας </l>
<l n="376">αὐχένα γαῦρον ἄειρε καὶ ὑψινόῳ φάτο φωνῇ·</l>
<l n="377">‘Πηκτίδος οὐ χατέω λιγυηχέος, οὐ χρέος αὐλοῦ·</l>
<l n="378">βρονταὶ ἐμοὶ γεγάασι Διὸς σύριγγες Ἐρώτων,</l>
<l n="379">αὐλὸς ἐμοὶ κτύπος οὗτος Ὀλύμπιος, αἰθερίης δὲ</l>
<l n="380">δαλὸς ἐμῶν θαλάμων στεροπῆς σέλας· οὐτιδανῶν δὲ </l>
<l n="381">οὐκ ἀλέγω δαΐδων· δαΐδες δέ μοί εἰσι κεραυνοί.</l>
<l n="382">εἰμὶ δάμαρ Κρονίωνος, Ἐχίονός ἐστιν Ἀγαύη,</l>
<l n="383">Αὐτονόην καλέσωσιν Ἀρισταίοιο γυναῖκα·</l>
<pb id="v.1.p.300"/>
<l n="384">Ἰνὼ ἔχει Νεφέλην, Σεμέλη λάχε σύγγαμον Ἥρην.</l>
<l n="385">οὐ γενόμην Ἀθάμαντος ἐγὼ δάμαρ, ὠκύμορον δὲ </l>
<l n="386">οὐ τέκον Ἀκταίωνα κυνοσπάδα, σύννομον ὕλης.</l>
<l n="387">οὐ χατέω φόρμιγγος ὀλίζονος· οὐρανίη γὰρ</l>
<l n="388">ἀστραίη Κιθάρη Σεμέλης ὑμέναιον ἀείδει.’</l>
<l n="389">ἔννεπε κυδιόωσα καὶ ἤθελε χερσὶν ἀφάσσειν</l>
<l n="390">ἀστεροπὴν ὀλέτειραν, ἀφειδήσασα δὲ Μοίρης </l>
<l n="391">τολμηρῇ παλάμῃ φονίων ἔψαυσε κεραυνῶν·</l>
<l n="392">καὶ γάμος ἦν Σεμέλης θανατηφόρος, ἧς ἑνὶ θεσμῷ</l>
<l n="393">πυρκαϊὴν καὶ τύμβον ἐθήκατο παστὸν Ἐρινύς·</l>
<l n="394">καὶ λοχίαις ἀκτῖσι γαμήλιον ἄσθμα κεραυνοῦ</l>
<l n="395">Ζηνὸς ἀφειδήσαντος ὅλην τεφρώσατο νύμφην· </l>
<l n="396">καὶ στεροπὴ πέλε μαῖα, καὶ Εἰλείθυια κεραυνοί·</l>
<l n="397">κόλπου δʼ αἰθομένοιο διαθρῴσκοντα τεκούσης</l>
<l n="398">Βάκχον ἐπουρανίη μαιώσατο φειδομένη φλόξ,</l>
<l n="399">μητροφόνῳ σπινθῆρι μαραινομένων ὑμεναίων·</l>
<l n="400">καὶ βρέφος ἠλιτόμηνον ἀδηλήτου τοκετοῖο </l>
<l n="401">ἄσθμασι φειδομένοισιν ἐχυτλώσαντο κεραυνοί·</l>
<l n="402">καὶ Σεμέλη πυρόεσσαν ἐσαθρήσασα τελευτὴν</l>
<l n="403">ὤλετο τερπομένη λόχιον μόρον· ἦν δὲ νοῆσαι</l>
<l n="404">ἵμερον, Εἰλείθυιαν, Ἐρινύας εἰν ἑνὶ παστῷ.</l>
<l n="405">καὶ βρέφος ἡμιτέλεστον ἑῷ γενετῆρι λοχεῦσαι </l>
<l n="406">οὐρανίῳ πυρὶ γυῖα λελουμένον ἤγαγεν Ἑρμῆς.</l>
<l n="407">Ζεὺς δὲ βαρυζήλοιο μετατρέψας νόον Ἥρης</l>
<l n="408">ἄγριον ἐπρήυνε παλίλλυτον ὄγκον ἀπειλῆς,</l>
<l n="409">καὶ φλογερὴν Σεμέλην μετανάστιον εἰς πόλον ἄστρων</l>
<l n="410">οὐρανὸν οἶκον ἔχουσαν ἀνήγαγε μητέρα Βάκχου </l>
<l n="411">αἰθερίοις ναέτῃσιν ὁμέστιον, ὡς γένος Ἥρης,</l>
<l n="412">ὡς τόκον Ἁρμονίης ἐξ Ἄρεος, ἐξ Ἀφροδίτης·</l>
<l n="413">καὶ καθαρῷ λούσασα νέον δέμας αἴθοπι πυρσῷ...</l>
<pb id="v.1.p.302"/>
<l n="414">καὶ βίον ἄφθιτον ἔσχεν Ὀλύμπιον· ἀντὶ δὲ Κάδμου</l>
<l n="415">καὶ χθονίου δαπέδοιο καὶ Αὐτονόης καὶ Ἀγαύης </l>
<l n="416">σύνθρονον Ἄρτεμιν εὗρε καὶ ὡμίλησεν Ἀθήνῃ</l>
<l n="417">καὶ πόλον ἕδνον ἔδεκτο, μιῆς ψαύουσα τραπέζης</l>
<l n="418">Ζηνὶ καὶ Ἑρμάωνι καὶ Ἄρεϊ καὶ Κυθερείῃ.</l>
</div1>
<pb id="v.1.p.304"/>
<div1 type="book" n="9">
<argument>
<l n="1">εἰς ἔνατον σκοπίαζε καὶ ὄψεαι υἱέα Μαίης</l>
<l n="2">θυγατέρας τε Λάμου καὶ Μύστιδα καὶ δρόμον Ἰνοῦς.</l>
</argument>
<l n="1">Ζεὺς δὲ πατὴρ Σεμέλης φλογερῶν νωμήτορα κόλπων</l>
<l n="2">ἡμιτελῆ λοχίοιο διαθρῴσκοντα κεραυνοῦ</l>
<l n="3">δεξάμενος Διόνυσον ἐπέρραφεν ἄρσενι μηρῷ,</l>
<l n="4">μαρμαρυγὴν δʼ ἀνέμιμνε τελεσσιγόνοιο Σελήνης·</l>
<l n="5">καὶ παλάμη Κρονίδαο κυβερνήτειρα λοχείης </l>
<l n="6">αὐτομάτη πέλε μαῖα πολυρραφέος τοκετοῖο,</l>
<l n="7">παιδοτόκου λύσασα μογοστόκα νήματα μηροῦ.</l>
<l n="8">καὶ Διὸς ὠδίνοντος ἴτυς θηλύνετο μηροῦ,</l>
<l n="9">καὶ πάις ἠλιτόμηνος ἀμήτορι τίκτετο θεσμῷ</l>
<l n="10">ἄρσενα θηλυτέρην μετὰ γαστέρα γαστέρα βαίνων. </l>
<l n="11">τὸν μὲν ὑπερκύψαντα θεηγενέος τοκετοῖο</l>
<l n="12">στέμματι κισσήεντι λεχωίδες ἔστεφον Ὧραι</l>
<l n="13">ἐσσομένων κήρυκες, ἐπʼ ἀνθοκόμῳ δὲ καρήνῳ</l>
<l n="14">εὐκεράων σκολιῇσιν ὑπὸ σπείρῃσι δρακόντων</l>
<l n="15">ταυροφυῆ Διόνυσον ἐμιτρώσαντο κεράστην. </l>
<l n="16">καί μιν ἔσω Δρακάνοιο λεχώιον ἀμφὶ κολώνην</l>
<l n="17">πήχεϊ κολπωθέντι λαβὼν Μαιήιος Ἑρμῆς</l>
<l n="18">ἠερόθεν πεπότητο· λοχευομένῳ δὲ Λυαίῳ</l>
<l n="19">πατρῴην ἐπέθηκεν ἐπωνυμίην τοκετοῖο</l>
<l n="20">κικλήσκων Διόνυσον, ἐπεὶ ποδὶ φόρτον ἀείρων </l>
<pb id="v.1.p.306"/>
<l n="21">ἤιε χωλαίνων Κρονίδης βεβριθότι μηρῷ,</l>
<l n="22">νῦσος ὅτι γλώσσῃ Συρακοσσίδι χωλὸς ἀκούει·</l>
<l n="23">καὶ θεὸν ἀρτιλόχευτον ἐφήμισαν Εἰραφιώτην,</l>
<l n="24">ὅττί μιν εὐώδινι πατὴρ ἐρράψατο μηρῷ.</l>
<l n="25">καί μιν ἀχυτλώτοιο διαΐσσοντα λοχείης </l>
<l n="26">πήχεϊ κοῦρον ἄδακρυν ἐκούφισε σύγγονος Ἑρμῆς,</l>
<l n="27">καὶ βρέφος εὐκεράοιο φυῆς ἴνδαλμα Σελήνης</l>
<l n="28">ὤπασε θυγατέρεσσι Λάμου ποταμηίσι Νύμφαις,</l>
<l n="29">παῖδα Διὸς κομέειν σταφυληκόμον· αἱ δὲ λαβοῦσαι</l>
<l n="30">Βάκχον ἐπηχύναντο, καὶ εἰς στόμα παιδὸς ἑκάστη </l>
<l n="31">ἀθλιβέων γλαγόεσσαν ἀνέβλυεν ἰκμάδα μαζῶν.</l>
<l n="32">καὶ πάις ἀντικέλευθον ἐς οὐρανὸν ὄμμα τιταίνων</l>
<l n="33">ὕπτιος ἦεν ἄυπνος, ἀμοιβαίῃσι δὲ ῥιπαῖς</l>
<l n="34">ἠέρα λακτίζων διδυμάονι τέρπετο παλμῷ,</l>
<l n="35">καὶ πόλον ἐσκοπίαζεν ἀήθεα, θαμβαλέος δὲ </l>
<l n="36">πατρῴην ἐγέλασσεν ἴτυν δεδοκημένος ἄστρων.</l>
<l n="37">καὶ βρέφος ἀθρήσασα Διὸς μαστίζετο νύμφη·</l>
<l n="38">θυγατέρες δὲ Λάμοιο χόλῳ βαρυμήνιος Ἥρης</l>
<l n="39">δαιμονίης κακότητος ἐβακχεύθησαν ἱμάσθλῃ·</l>
<l n="40">ἐν δὲ δόμῳ δμωῇσιν ἐπέχραον, ἐν τριόδοις δὲ </l>
<l n="41">ξεινοφόνῳ δαίτρευον ὁδοιπόρον ἄνδρα μαχαίρῃ·</l>
<l n="42">φρικαλέαι δʼ ἀλάλαζον, ὑπὸ στροφάλιγγι δὲ ῥιπῇ</l>
<l n="43">ὀφθαλμοὺς ἐλέλιζον ἀκοσμήτοιο προσώπου·</l>
<l n="44">πάντῃ δʼ ἔνθα καὶ ἔνθα νοοπλανέεσσι μενοιναῖς</l>
<l n="45">ἔτρεχον ἀσταθέων τροχαλῷ σκιρτήματι ταρσῶν· </l>
<l n="46">καὶ πλοκάμους βάκχευον ἐς ἠέρα θυιάδες αὖραι</l>
<l n="47">πλαζομένους· κροκόεις δὲ περὶ στέρνοισιν ἑκάστης</l>
<l n="48">ἀφροκόμῳ ῥαθάμιγγι χιτὼν λευκαίνετο κούρης.</l>
<l n="49">καί νύ κε φοιταλέης ἑτερόφρονι κύματι λύσσης</l>
<l n="50">νήπιον εἰσέτι Βάκχον ἐμιστύλλοντο μαχαίρῃ, </l>
<pb id="v.1.p.308"/>
<l n="51">εἰ μὴ ἀσημάντοιο ποδὸς ληίστορι ταρσῷ</l>
<l n="52">Βάκχον ὑποκλέψας πτερόεις πάλιν ἥρπασεν Ἑρμῆς,</l>
<l n="53">καὶ βρέφος ἀρτικόμιστον ἔχων ζωαρκέι κόλπῳ</l>
<l n="54">εἰς δόμον ἀρτιτόκοιο λεχώιον ἤγαγεν Ἰνοῦς.</l>
<l n="55">ἡ μὲν ἀνηέρταζεν ἑῆς προθορόντα λοχείης </l>
<l n="56">νήπιον εἰσεέτι κοῦρον, ἐπωλένιον Μελικέρτην,</l>
<l n="57">παιδοκόμοις παλάμῃσιν· ἀνοιδαίνοντο δὲ μαζοὶ</l>
<l n="58">θλιβομένοιο γάλακτος ἀναβλύζοντες ἐέρσην.</l>
<l n="59">καὶ φιλίοις στομάτεσσι θεὸς μειλίξατο νύμφην</l>
<l n="60">θέσκελον ὀμφήεντι χέων ἔπος ἀνθερεῶνι· </l>
<l n="61">‘Δέξο, γύναι, νέον υἷα, τεῷ δʼ ἐνικάτθεο κόλπῳ</l>
<l n="62">παῖδα κασιγνήτης Σεμέλης σέεν, ὃν παρὰ παστῷ</l>
<l n="63">οὐ στεροπῆς ἀμάθυνεν ὅλον σέλας, οὐδέ μιν αὐτοὶ</l>
<l n="64">μητροφόνοι σπινθῆρες ἐδηλήσαντο κεραυνοῦ.</l>
<l n="65">καὶ βρέφος ἀχλυόεντι δόμῳ πεφυλαγμένον ἔστω, </l>
<l n="66">μηδέ μιν ἀθρήσειεν ἔσω γλαφυροῖο μελάθρου</l>
<l n="67">ἠμάτιον Φαέθοντος ἢ ἔννυχου ὄμμα Σελήνης,</l>
<l n="68">μηδέ ἑ κουρίζοντα, καὶ εἰ ταυρῶπις ἀκούει,</l>
<l n="69">ζηλήμων βαρύμηνις ἴδῃ κεκαλυμμένον Ἥρη.</l>
<l n="70">δέξο κασιγνήτης σέθεν υἱέα· σοὶ δὲ Κρονίων </l>
<l n="71">ἄξια σῶν καμάτων ὀπάσει θρεπτήρια κείνου.</l>
<l n="72">ὀλβίη ἐν πάσῃσι θυγατράνσιν ἔπλεο Κάδμου·</l>
<l n="73">ἤδη γὰρ Σεμέλη φλογερῷ δέδμητο βελέμνῳ,</l>
<l n="74">Αὐτονόν δὲ θανόντι σὺν υἱέι γαῖα καλύψει,</l>
<l n="75">ἀμφοτέροις δʼ ἕνα τύμβον ἀναστήσειε Κιθαιρών, </l>
<l n="76">καὶ μόρον οὐρεσίφοιτος ἐσαθρήσειεν Ἀγαύη</l>
<l n="77">Πενθέος ὀλλυμένοιο, νόθης ψαύσασα κονίης,</l>
<l n="78">παιδοφόνος γεγαυῖα λιπόπτολις· ἀλλὰ σὺ μούνη</l>
<pb id="v.1.p.310"/>
<l n="79">ἔσσαι αὐχήεσσα, τόσης ναέτειρα θαλάσσης,</l>
<l n="80">οἶκον ἀμειβομένη Ποσιδήιον, εἰναλίη δὲ </l>
<l n="81">ὡς Θέτις, ὡς Ταλάτεια φατίζεαι Ὑδριὰς1 Ἱνώ·</l>
<l n="82">οὐ χθονίῳ κενεῶνι κατακρύψει σε Κιθαιρών,</l>
<l n="83">ἀλλὰ σὺ Νηρεΐδων μία γίνεαι· ἀντὶ δὲ Κάδμου</l>
<l n="84">ἐλπίδι λωιτέρῃ καλέσῃς Νηρῆα τοκῆα</l>
<l n="85">παιδὶ τεῷ ζώουσα σὺν ἀθανάτῳ Μελικέρτῃ, </l>
<l n="86">Λευκοθέη, κρατέουσα χυτῆς κληῖδα γαλήνης,</l>
<l n="87">εὐπλοΐης μεδέουσα μετʼ Αἰόλον· εὐδιόων δὲ</l>
<l n="88">σοὶ πίσυνος πλεύσειε φιλέμπορος εἰν ἁλὶ ναύτης</l>
<l n="89">βωμὸν ἕνα στήσας ἐνοσίχθονι καὶ Μελικέρτῃ,</l>
<l n="90">ῥέζων ἀμφοτέροισι· θαλασσαίοιο δὲ δίφρου </l>
<l n="91">δέξεται ἡνιοχῆα Παλαίμονα κυανοχαίτης.’</l>
<l n="92">ὣς εἰπὼν ἀκίχητος ἐς οὐρανὸν ἔδραμεν Ἑρμῆς</l>
<l n="93">ἠέρι δινεύων ἀνεμώδεα ταρσὰ πεδίλων.</l>
<l n="94">Ἰνὼ δʼ οὐκ ἀπίθησε, φιλοστόργῳ δὲ μενοινῇ</l>
<l n="95">παιδοκόμῳ πήχυνεν ἀμήτορα Βάκχον ἀγος2τῷ, </l>
<l n="96">πήχεϊ δʼ ἁπλώσασα συνωρίδα δίζυγα παίδων</l>
<l n="97">δίζυγα μαζὸν ὄρεξε Παλαίμονι καὶ Διονύσῳ·</l>
<l n="98">καὶ βρέφος ἀμφιπόλῳ παρεθήκατο Μύστιδι νύμφῃ,</l>
<l n="99">Μύστιδι καλλικόμῳ Σιδωνίδι, τὴν ἔτι κούρην</l>
<l n="100">Κάδμος ἀνηέξησε πατὴρ θαλαμηπόλον Ἰνοῦς· </l>
<l n="101">ἣ τότε Βάκχον ἑλοῦσα θεοτρεφέων ἀπὸ μαζῶν</l>
<l n="102">ἀρροϊδῆ ζοφόεντι κατεκήισσε βερέθρῳ·</l>
<l n="103">καὶ Διὸς αὐτοβόητος ἀπαγγέλλουσα λοχείην</l>
<l n="104">μαρμαρυγὴ σελάγιζε, καταυγάζουσα προσώπου·</l>
<l n="105">τοῖχοι δʼ ἀχλυόεντε ἐλευκαίνοντο μελάθρου </l>
<l n="106">καὶ ζόφον ἔκρυφε φέγγος ἀθηήτου Διονύσου.</l>
<l n="107">καὶ Βρομίῳ παίζοντι παρέζετο πάννυχος Ἰνώ·</l>
<l n="108">πολλάκι δʼ ἀστήρικτος ἀναθρῴσκων Μελικέρτης</l>
<l n="109">χείηεσιν ἀντιτύποισιν ἀνέσπασε γείτονα θηλὴν</l>
<pb id="v.1.p.312"/>
<l n="110">εὔια παππάζοντι παρερπύζων Διονύσῳ. </l>
<l n="111">καὶ θεὸν ἔτρεφε Μύστις ἑῆς μετὰ μαζὸν ἀνάσσης</l>
<l n="112">ὄμμασιν ἀγρύπνοισι παρεδρήσσουσα Λυαίῳ·</l>
<l n="113">καὶ πινυτὴ θεράπαινα φερώνυμα Μύστιδι τέχνῃ</l>
<l n="114">ὄρηια νυκτελίοιο διδασκομένη Διονύσου</l>
<l n="115">καὶ τελετὴν ἄγρυπνον ἐπεντύνουσα Λυαίῳ </l>
<l n="116">πρώτη ῥόπτρον ἔσεισεν, ἐπεπλατάγησε δὲ Βάκχῳ</l>
<l n="117">κύμβαλα δινεύουσα περίκροτα δίζυγι χαλκῷ,</l>
<l n="118">πρώτη νυκτιχόρευτον ἀναψαμένη φλόγα πεύκης</l>
<l n="119">εὔιον ἐσμαράγησεν ἀκοιμήτῳ Διονύσῳ,</l>
<l n="120">πρώτη καμπύλον ἄνθος ἀναδέψασα κορύμβω </l>
<l n="121">ἄπλοκον ἀμπελόεντι κόμην μιτρώσατο δεσμῷ,</l>
<l n="122">αὐτὴ δʼ ἔπλεκε θύρσον ἑμόζυγον οἴνοπι κισσῷ,</l>
<l n="123">ἀκροτάτῳ δὲ σίδηρον ἐπεσφήκωσε κορύμβῳ</l>
<l n="124">κευθόμενον πετάλοισιν, ὅπως μὴ Βάκχον ἀμύξῃ·</l>
<l n="125">καὶ φιάλας γυμνοῖσιν ἐπὶ στέρνοισι καθάψαι </l>
<l n="126">χαλκείας ἐνόνσε καὶ ἰξύι δέρματα νεβρῶν·</l>
<l n="127">καὶ τελετῆς ζαθέης ἐγκύμονα μύστιδα κίστην</l>
<l n="128">παίγνια κουρίζοντι διδασκομένη Διονύσῳ</l>
<l n="129">πρώτη ἐχιδνήεντα κατὰ χροὸς ἧψεν ἱμάντα</l>
<l n="130">σύμπλοκον, εἱλικόεις δὲ δράκων περὶ δίπλακα μίτρην </l>
<l n="131">ἅμματα κυκλώσας ὀφιώδεϊ κάμπτετο δεσμῷ.</l>
<l n="132">τὸν δὲ πολυκλήιστον ὑπὸ σφρηγῖδα μελάθρου</l>
<l n="133">ὄμμασιν ἀπλανέεσσιν ἴδεν πανεπόψιος Ἥρη</l>
<l n="134">μύστιδος ἀφράστοιο μυχῷ πεφυλαγμένον οἴκου·</l>
<l n="135">καὶ Στυγὸς ὑστερόποινον ἐπώμνυε νέρτερον ὕδωρ </l>
<l n="136">παντοίῃ κακότητι κατακλύζειν δόμον Ἰνοῦς.</l>
<l n="137">καί νύ κεν ἠμάλδυνε Διὸς γόνον· ἀλλά μιν Ἑρμῆς</l>
<l n="138">ἁρπάξας ἐκόμισσε Κυβηλίδος εἰς ῥάχιν ὕλης·</l>
<l n="139">Ἥρη δʼ ὠκυπέδιλος ἑπέδραμεν εὔποδι ταρσῷ</l>
<l n="140">ὑψόθεν ἀστήρικτος· ὁ δὲ δρόμον ἔφθασεν Ἥρης,</l>
<l n="141">πρωτογόνου δὲ Φάνητος ἀτέρμονα δύσατο μορφήν</l>
<pb id="v.1.p.314"/>
<l n="142">καὶ θεὸν ἁζομένη πρωτόσπορον εἴκαθεν Ἥρη</l>
<l n="143">ψευδομένας ἀκτῖνας ὑποπτήσσουσα προσώπου,</l>
<l n="144">οὐδὲ νόθης ἐνόησε δολοπλόκον εἰκόνα μορφῆς·</l>
<l n="145">κουφοτέροις δὲ πόδεσσιν ὀρειάδα πέζαν ἀμείβων, </l>
<l n="146">χερσὶ περιπλεκέεσσι κερασφόρον υἷα κομίζων,</l>
<l n="147">μητρὶ Διὸς γενέταο λεοντοβότῳ πόρε Ῥείῃ,</l>
<l n="148">καί τινα μῦθον ἔειπεν ἀριστώδινι θεαίνῃ·</l>
<l n="149">‘Δέξο, θεά, νέον υἷα τεοῦ Διός, ὃς μόθον Ἰνδῶν</l>
<l n="150">ἀθλεύσας μετὰ γαῖαν ἐλεύσεται εἰς πόλον ἄστρων, </l>
<l n="151">Ἥρῃ χωομένῃ μεγάλη χάρις· οὐ γὰρ ἐῴκει,</l>
<l n="152">ὃν Κρονίδης ὤδινεν, ἔχειν κουροτρόφον Ἰνώ·</l>
<l n="153">μαῖα Διωνύσοιο Διὸς γενέτειρα γενέσθω,</l>
<l n="154">μήτηρ Ζηνὸς ἐοῦσα καὶ υἱωνοῖο τιθήνη.’</l>
<l n="155">ὣς εἰπών ταχύγουνος ἐς οὐρανὸν ἤλυθεν Ἑρμῆς </l>
<l n="156">κυκλώσας βαλίῃσιν ὑπηνέμιον πτερὸν αὔραις·</l>
<l n="157">αὐτογόνου δὲ Φάνητος ὑπέρτερον εἶδος ἀμείψας</l>
<l n="158">ἀρχαίην παλίνορσος ἑὴν ἀνεδύσατο μορφὴν</l>
<l n="159">μητέρι παιδοκόμῳ παλιναυξέα Βάκχον ἐάσας.</l>
<l n="160">τὸν δὲ θεὰ κομέεσκε καὶ εἰσέτι κοῦρον ἐόντα </l>
<l n="161">ἅρματος ὠμοβόμων ἐπιβήτορα θῆκε λεόντων·</l>
<l n="162">καὶ τροχαλοὶ Κορύβαντες ἔσω θεοδέγμονος αὐλῆς</l>
<l n="163">παιδοκόμῳ Διόνυσον ἐμιτρώσαντο χορείῃ,</l>
<l n="164">καὶ ξίφεα κτυπέεσκον, ἀμοιβαίῃσι δὲ ῥιπαῖς</l>
<l n="165">ἀσπίδας ἐκρούσαντο κυβιστητῆρι σιδήρῳ </l>
<l n="166">κουροσύνην κλέπτοντες ἀεξομένου Διονύσου·</l>
<l n="167">καὶ πάις εἰσαΐων σακέων μαιήιον ἠχὼ</l>
<l n="168">πατρῴαις κομιδῇσιν ἀεξήθη Κορυβάντων.</l>
<l n="169">καὶ νέος ἐνναέτηρος ἔχων θηροκτόνον ἄγρην</l>
<pb id="v.1.p.316"/>
<l n="170">ποσσὶ μὲν ὠκυτέροισι παρέστιχεν ἴθμα λαγωοῦ, </l>
<l n="171">χειρὶ δὲ νηπιάχῳ μεθέπων κεμαδοσσόον ἀλκήν</l>
<l n="172">ποικίλον ᾐώρησεν ἐπʼ αὐχένι ωεβρὸν ἀείρων,</l>
<l n="173">καὶ θρασὺν αἰολόνωτον ἔχων τετανυσμένον ὤμῳ</l>
<l n="174">τίγριν ἄνω κούφιζε μετάρσιον ἔκτοθι δεσμοῦ ...</l>
<l n="175">σκύμνους χερσὶν ἔχων ἐπεδείκνυε μητέρι Ῥείῃ, </l>
<l n="176">ἁρπάξας νέα τέκνα πολυλλαγέων ἀπὸ μαζῶν,</l>
<l n="177">σμερδαλέους δὲ λέοντας ἔτι ζώοντας ἐρύσσας</l>
<l n="178">μητέρι δῶρα τίταινεν, ἵνα ζεύξειεν ἀπήνῃ</l>
<l n="179">δίζυγας ἀμφοτέρῃσι πόδας παλάμῃσι πιέζων.</l>
<l n="180">θαμβαλέη δὲ γέλωτι γεγηθότι δέρκετο Ῥείη </l>
<l n="181">ἠνορέην καὶ ἄεθλα νεηγενέος Διονύσου·</l>
<l n="182">καὶ βλοσυρῶν Ἰόβακχον ἰδὼν ἐλατῆρα λεόντων</l>
<l n="183">ὄμμασι τερπομένοισι πατὴρ ἐγέλασσε Κρονίων.</l>
<l n="184">καὶ χροΐ λαχνήεντας ἀνεχλαίνωσε χιτῶνας</l>
<l n="185">Εὔιος ἀρτιτέλεστον ἔκων παιδήιον ἥβην, </l>
<l n="186">δαιδαλέην ἐλάφοιο φέρων ὤμοισι καλύπτρην,</l>
<l n="187">αἰθερίων μιμηλὸν ἔχων τύπον αἰόλον ἄστρων·</l>
<l n="188">καὶ Φρυγίης ὑπὸ πέζαν ἐς αὔλια λύλκας ἐλάσσας</l>
<l n="189">στικτοῖς πορδαλίεσσιν ἑὴν ἔζευξεν ἀπήνην,</l>
<l n="190">οἷά τε πατρῴων δαπέδων ἴνδαλμα γεραίρων· </l>
<l n="191">πολλάκι δʼ ἀθανάτης1 ἐποχημένος ἅρματι Ῥείης,</l>
<l n="192">βαιῇ χειρὶ φέρων ἁπαλόχροϊ κύκλα χαλινοῦ,</l>
<l n="193">κραιπνὸν ἐπειγομένων ἀνεσείρασεν ἅρμα λεόντων·</l>
<l n="194">καὶ Διὸς ὑψιμέδοντος ἐνὶ φρεσὶ θάρσος ἀέξων</l>
<l n="195">δεξιτερὴν ἐτίταινεν ἐπὶ στόμα λυσσάδος ἄρκτου, </l>
<l n="196">σμερδαλέαις γενύεσσιν ἀταρβέα δάκτυλα βάλλων,</l>
<l n="197">δάκτυλα κουρίζοντα· καὶ ἵστατο μειλιχίη θὴρ</l>
<l n="198">νηπιάχῳ στόμα δοῦλον ἐπιτρέψασα Λυαίῳ,</l>
<l n="199">καὶ κύσε καρχαλέοισι φιλήμασι δίκτυλα Βάκχου.</l>
<l n="200">ὣς ὁ μὲν ἠέξητο φιλοσκοπέλῳ παρὰ Ῥείῃ </l>
<l n="201">ἀρτιθαλὴς ἔτι κοῦρος ὀρίτροφος. ἀμφὶ δὲ πέτραις</l>
<pb id="v.1.p.318"/>
<l n="202">Πᾶνες ἐκυκλώσαντο χοροίτυπον υἷα Θυώνης,</l>
<l n="203">ποσσὶ δασυκνήμοισι περισκαίροντες ἐρίπναις,</l>
<l n="204">Βάκχον ἀνευάζοντες· ἑλισσομένων δὲ χορείῃ</l>
<l n="205">αἰγείη κροτάλιζε ποδῶν σκιρτήματι χηλή. </l>
<l n="206">καὶ Σεμέλη κατʼ Ὄλυμπον ἔτι πνείουσα κεραυνοῦ</l>
<l n="207">αὐχένα γαῦρον ἄειρε καὶ ὑψινόῳ φάτο φωνῇ·</l>
<l n="208">‘Ἥρη, ἐσυλήθης· Σεμέλης τόκος ἐστὶν ἀρείων·</l>
<l n="209">Ζεὺς ἐμὸν υἷα λόχευσε καὶ ἀντʼ ἐμέθεν πέλε μήτηρ,</l>
<l n="210">σπεῖρε πατὴρ καὶ ἔτικτε, τὸν ἤροσεν, αὐτοτόκῳ δὲ </l>
<l n="211">γαστρὶ νόθῃ τέκε παῖδα, φύσιν δʼ ἤλλαξεν ἀνάγκῃ.</l>
<l n="212">Βάκχος Ἐνυαλίου πέλε φέρτερος· ὑμέτερον γὰρ</l>
<l n="213">ἤροσε μοῦνον Ἄρηα καὶ οὐ τεκνώσατο μηρῷ.</l>
<l n="214">Θήβη δʼ Ὀρτυγίης κλέος ἔκρυφεν· οὐρανίη γὰρ</l>
<l n="215">λάθριον Ἀπόλλωνα διωκομένη τέκε Λητώ· </l>
<l n="216">Λητὼ Φοῖβον ἔτικτε, καὶ οὐκ ὤδινε Κρονίων·</l>
<l n="217">Ἑρμείαν τέκε Μαῖα, καὶ οὐκ ἐλόχευσεν ἀκοίτης·</l>
<l n="218">ἀμφαδίην δʼ ἐμὸν υἷα πατὴρ τέκεν. ἆ μέγα θαῦμα,</l>
<l n="219">δέρκεο σῆς Διόνυσον ἐν ἀγκαλίδεσσι τεκούσης</l>
<l n="220">πήχεϊ παιδοκόμῳ περικείμενον· ἀενάου δὲ </l>
<l n="221">ἡ ταμίη κόσμοιο, θεῶν πρωτόσπορος ἀρχή,</l>
<l n="222">παμμήτωρ, Βρομίου τροφὸς ἔπλετο· νηπιάχῳ γὰρ</l>
<l n="223">Βάκχῳ μαζὸν ὄρεξε, τὸν ἔσπασεν ὑψιμέδων Ζεύς.</l>
<l n="224">τίς Κρονίδης ὤδινε, τίς ἔτρεφεν Ἄρεα Ῥείη</l>
<l n="225">παῖδα τεόν; Κυβέλη δὲ φατιζομένη σέο μήτηρ </l>
<l n="226">Ζῆνα τέκεν καὶ Βάκχον ἀνέτρεφεν εἰν ἑνὶ κόλπῳ·</l>
<l n="227">ἀμφοτέρους ἤειρε καὶ υἱέα καὶ γενετῆρα.</l>
<l n="228">οὐδὲ τόκῳ Σεμέλης ἀπάτωρ Ἥφαιστος ἐρίζοι</l>
<l n="229">ἄσπορος ἐκ γενετῆρος, ὃν αὐτόγονος τέκεν Ἥρη</l>
<pb id="v.1.p.320"/>
<l n="230">λεπταλέων σκάζοντα ποδῶν ἑτεραλκέι ταρσῷ, </l>
<l n="231">μητρῴην ἀτέλεστον ὑποκλέπτοντα λοχείην.</l>
<l n="232">οὐ Σεμέλῃ πέλε Μαῖα πανείκελος, ἧς πάις Ἑρμῆς</l>
<l n="233">ἰσοφανὴς δολόεις, κεκορυθμένος οἷά περ Ἄρης,</l>
<l n="234">Ἥρην ἠπερόπευσεν, ἕως γλάγος ἔσπασε μαζῶν.</l>
<l n="235">εἴξατέ μοι· Σεμέλη γὰρ ἑὸν πόσιν ἔλλαχε μούνη </l>
<l n="236">τὴν αὐτὴν ἀρόωντα καὶ ὠδίνοντα γενέθλην.</l>
<l n="237">ὀλβίστη Σεμέλη χάριν υἱέος· ἡμέτερος γὰρ</l>
<l n="238">νόσφι δόλου Διόνυσος ἐλεύσεται εἰς χορὸν ἄστρων</l>
<l n="239">αἰθέρα ναιετάων πατρώιον, ὅττι θεαίνης</l>
<l n="240">τοσσατίης ὑπέδεκτο θεοτρεφέος γάλα θηλῆς· </l>
<l n="241">ἵξεται αὐτοκέλευστος ἐς οὐρανόν, οὐδὲ χατίζει</l>
<l n="242">Ἡραίοιο γάλακτος ἀρείονα μαζὸν ἀμέλξας.’</l>
<l n="243">εἶπεν ἀγαλλομένη καὶ ἐν αἰθέρι· χωομένη δὲ</l>
<l n="244">Ζηνὸς ἀνεπτοίησε δάμαρ μετανάστιον Ἰνώ,</l>
<l n="245">ἀπροϊδὴς Ἀθάμαντος ἐπιβρίσασα μελάθρῳ </l>
<l n="246">εἰσέτι κουρίζοντι χολωομένη Διονύσῳ.</l>
<l n="247">ἐκ θαλάμου δὲ φυγοῦσα διέδραμε δύσγαμος Ἰνώ,</l>
<l n="248">τρηχαλέας ἀπέδιλος ἐπισκαίρουσα κολώνας,</l>
<l n="249">ἴχνος ἀκηρύκτοιο μετεσσυμένη Διονύσου·</l>
<l n="250">φοιταλέη δὲ βέβηκε διʼ οὔρεος οὔρεα νύμφη, </l>
<l n="251">ἄχρι χαραδρήεσσαν ἐδύσατο Δελφίδα Πυθώ·</l>
<l n="252">καὶ μόγις ἴχνος ἔκαμψε δρακοντοβότῳ παρὰ λόχμῃ</l>
<l n="253">ἄσχετα παιφάσσουσα· κατὰ στέρνοιο δὲ γυμνοῦ</l>
<l n="254">πενθαλέον κήρυκα διαρρήξασα χιτῶνα</l>
<l n="255">αἰνομανὴς πεφόρητο· νοοπλάγκτοιο δὲ νύμφης </l>
<l n="256">οἰμωγὴν ἀίων ἑτερόθροον ἔτρεμε ποιμήν.</l>
<l n="257">πολλάκι θεσπεσίῃ τριποδηίδι σύμπλοκον ἕδρῃ</l>
<l n="258">αὐχμηραῖς τριέλικτον ὄφιν σπειρηδὸν ἐθείραις</l>
<l n="259">ἥρμοσε, λεπταλέῳ δὲ περισφίγξασα καρήνῳ</l>
<pb id="v.1.p.322"/>
<l n="260">μηκεδανὴν μίτρωσε δρακοντείῳ τρίχα δεσμῷ· </l>
<l n="261">παρθενικὰς δʼ ἐδίωκε θεωρίδας. οὐ τότε λοιβή,</l>
<l n="262">οὐδὲ θυηπολίη μεταδήμιος, οὐ παρὰ νηῷ</l>
<l n="263">Δελφὸς ἀνὴρ ἐχόρευε· τανυπλέκτοιο δὲ κισσοῦ</l>
<l n="264">γυιοβόροις ἑλίκεσσιν ἐμαστίζοντο γυναῖκες.</l>
<l n="265">θηρητὴρ δʼ ἀλέεινεν ἰδὼν ὀρεσίδρομον Ἰνώ, </l>
<l n="266">καλλείψας σταλίκων λίνεον δόλον· ὑψιλόφου δὲ</l>
<l n="267">αἰπόλος ἤλασεν αἶγας ὑπὸ πτύχα φωλάδα πέτρης</l>
<l n="268">καὶ βόας ἱδρώοντας ὑπὸ ζυγόδεσμον ἐλαύνων</l>
<l n="269">ἅλμασιν Ἰνῴοισι γέρων ἔφριξεν ἀροτρεύς.</l>
<l n="270">καὶ χθονίης σφίγξασα βοῆς ἀλλόθροον ἠχὼ </l>
<l n="271">Πυθιὰς ὀμφήεσσα διʼ οὔρεος ἔτρεχε κούρη,</l>
<l n="272">ἠθάδα σεισαμένη κεφαλῇ Πανοπηίδα δάφνην·</l>
<l n="273">δυσαμένη δὲ κάρηνα βαθυκνήμιδος ἐρίπνης</l>
<l n="274">Δελφικὸν ἄντρον ἔναιε φόβῳ λυσσώδεος Ἰνοῦς.</l>
<l n="275">ἀλλὰ διεσσυμένη πολυκαμπέος ἔνδιον ὕλης </l>
<l n="276">οὐ λάθεν Ἀπόλλωνα πανόψιον· ἄγχι δὲ λόχμης</l>
<l n="277">οἰκτείρων ταχὺς ἦλθε, καὶ εἰς βροτὸν εἶδος ἀμείψας</l>
<l n="278">νύμφης ἐγγὺς ἵκανε, καὶ ἀκρότατον δέμας Ἰνοῦς</l>
<l n="279">φειδομέναις παλάμῃσι σοφῆς ἐπλέξατο Δάφνης,</l>
<l n="280">καὶ οἱ νήδυμον ὕπνον ἐπήγαγεν· ἀμβροσίῃ δὲ </l>
<l n="281">ὑπναλέης ἔχρισεν ὅλον χρόα πενθάδος Ἰνοῦς</l>
<l n="282">λυσιπόνῳ ῥαθάμιγγι μεμηνότα γυῖα διαίνων.</l>
<l n="283">καὶ χρόνον αὐτόθι μίμνεν ἔσω Παρνησίδος ὕλης</l>
<l n="284">τέτρατον εἰς λυκάβαντα, καὶ ὀμφαίῃ παρὰ πέτρῃ</l>
<l n="285">εἰσέτι νηπιάχοιο χοροὺς ἱδρύσατο Βάκχου </l>
<l n="286">Φοίβου μαντοσύνῃσι· σὺν ἀγρύπνοισι δὲ πεύκαις</l>
<pb id="v.1.p.324"/>
<l n="287">Κωρυκίδες θυόεντα μετέστιχον ὄργια Βάκχαι,</l>
<l n="288">καὶ ζαθέαις παλάμῃσιν ἀλεξητήρια λύσσης</l>
<l n="289">φάρμακα συλλέξαντο καὶ ἰήσαντο γυναῖκα.</l>
<l n="290">Κεκλομένου δʼ Ἀθάμαντος ὀπάονες ἦσαν ἀλῆται </l>
<l n="291">πάντοθι μαστεύοντες· ὀριπλανέες δὲ καὶ αὐταὶ</l>
<l n="292">δμωίδες ἐστιχόωντο πολυστρέπτοισι πορείαις</l>
<l n="293">διζόμεναι περίφοιτον ἀπευθέος ἴχνος ἀνάσσης</l>
<l n="294">πλαζομένης ἀκίχητα· φιλοθρήνων δὲ γυναικῶν</l>
<l n="295">στυγνὸς ἐρευθιόωσαν ὄνυξ ἤμυσσε παρειήν, </l>
<l n="296">καὶ ῥοδέοις ἐκόρυσσαν ἑκούσια δάκτυλα μαζοῖς·</l>
<l n="297">καὶ πολὺν οἰμωγῇσι διʼ ἄστεος ἦχον ἰάλλων</l>
<l n="298">πενθαλέης ὀλόλυξε βεβυσμένος οἶκος ἀνίης·</l>
<l n="299">καὶ πλέον αἰολόμητις ἐδέχνυτο Μύστις ἀνάγκην,</l>
<l n="300">εἶχε δὲ διπλόον ἄλγος ἀλωομένης ἔτι δειλῆς </l>
<l n="301">Ἰνοῦς τλησιπόνοιο καὶ ἁρπαμένου Διονύσου.</l>
<l n="302">οὐ μὲν ἄναξ Ἀθάμας κινυρὴν ὠδύρετο νύμφην,</l>
<l n="303">ἀλλὰ λιπὼν ἄμνηστον ἀκηρύκτου πόθον Ἰνοῦς</l>
<l n="304">δισσοτόκου Νεφέλης προτέρης μετὰ δέμνια νύμφης</l>
<l n="305">ἁβρὰ βαθυζώνοιο μετέστιχε λέκτρα Θεμιστοῦς, </l>
<l n="306">καὶ τρίτον εἰς ὑμέναιον ἄγων Ὑψηίδα κούρην</l>
<l n="307">Ἰνοῦς ῥῖψεν ἔρωτα· καὶ ὡς τροφὸς ἁβρὸν ἀθύρων,</l>
<l n="308">ὑψιπόρῳ στροφάλιγγι μετάρσιον ἠέρι πέμπων,</l>
<l n="309">κούφισε παππάζοντα παρηγορέων Μελικέρτην·</l>
<l n="310">καί οἱ δακρυχέοντι γαλακτοφόρου περὶ θηλῆς </l>
<l n="311">ἄρσενα μαζὸν ὄρεξε, πόθον δʼ ἀνέκοψε τεκούσης.</l>
<l n="312">ἐκ λεχέων δʼ Ἀθάμαντος ἀνηέξησε Θεμιστὼ</l>
<l n="313">υἱέας εὐθώρηκας, ἀλεξητῆρας Ἐνυοῦς,</l>
<pb id="v.1.p.326"/>
<l n="314">Σχοινέα καὶ Λεύκωνα, νέην εὐήνορα φύτλην,</l>
<l n="315">πρωτοτόκοις ὠδῖσιν· ἐπʼ ἀμφοτέροισι δὲ μήτηρ </l>
<l n="316">ξυνῆς δισσὰ γένεθλα μιῆς βλάστημα λοχείης</l>
<l n="317">γείνατο Πορφυρέωνα καὶ ἔτρεφε πίονι μαζῷ</l>
<l n="318">Πτοῖον, ἀλεξικάκοιο θάλος παιδήιον ἥβης,</l>
<l n="319">ἄμφω τηλυγέτους καὶ ὁμήλικας, οὕς ποτε μήτηρ</l>
<l n="320">μητρυιῆς ἅτε παῖδας ἀπηλοίησε Θεμιστώ, </l>
<l n="321">δίπτυχον ἀγλαόπαιδος ὀιομένη γένος Ἰνοῦς.</l>
</div1>
<pb id="v.1.p.328"/>
<div1 type="book" n="10">
<argument>
<l n="1">καὶ δεκάτῳ μανίην Ἀθαμαντίδα καὶ δρόμον Ἰνοῦς,</l>
<l n="2">πῶς φύγεν εἰς ἁλὸς οἶδμα σὺν ἀρτιτόκῳ Μελικέρτῃ.</l>
</argument>
<l n="1">ὣς ἡ μὲν φονίη παιδοκτόνος ἔπλετο μήτηρ</l>
<l n="2">μαινομένη· τεκέων δὲ πατὴρ ὑπὸ μάρτυρι ποινῇ,</l>
<l n="3">ὅττι γονῆς ὀλέτειραν ὁμέστιον εἶχε Θεμιστώ,</l>
<l n="4">οἰστρηθεὶς Ἀθάμας μανιώδεϊ Πανὸς ἱμάσθλῃ</l>
<l n="5">ποίμνης εἰς μέσον ἦλθε, καὶ ὡς θεράποντας ἱμάσσων </l>
<l n="6">εἰροπόκων ἐδίωκεν ἀναίτια πώεα μήλων·</l>
<l n="7">καὶ μίαν ἠέρταζεν, ἑὴν ἅτε σύζυγα νύμφην,</l>
<l n="8">σὺν διδύμοις βρεφέεσσι νεογλαγέων ἐπὶ μαζῶν</l>
<l n="9">αἶγα λαβών· λασίους δὲ πόδας σφηκώσατο δεσμῷ</l>
<l n="10">διχθαδίῳ· λύσας δὲ παρʼ ἰξύι κυκλάδα μίτρην </l>
<l n="11">σφιγγομένης μάστιζε δέμας ψευδήμονος Ινοῦς,</l>
<l n="12">μὴ νοέων νόθον εἶδος. ἀεὶ δέ οἱ ἔνδον ἀκουῆς</l>
<l n="13">Πανιάδος Κρονίης ἐπεβόμβεε δοῦπος ἱμάσθλης·</l>
<l n="14">πολλάκι δʼ ἀστήρικτος ἑῶν ἀνεπάλλετο θώκων</l>
<l n="15">οὔασι ταρβαλέοισι δεδεγμένος ἄσθμα δρακόντων. </l>
<l n="16">πυκνὰ δὲ τόξα τίταινε, βέλος δʼ ἐπὶ κυκλάδι νευρῇ</l>
<l n="17">εἰς κενεὸν σκοπὸν εἷλκεν ἀνούτατον ἠέρα βάλλων.</l>
<l n="18">Ταρταρίης δʼ ὀφιῶδες ἰδὼν ἴνδαλμα θεαίνης</l>
<pb id="v.1.p.330"/>
<l n="19">πάλλετο δειμαίνων ἑτερόχροα φάσματα μορφῆς,</l>
<l n="20">ἀφρὸν ἀκοντίζων χιονώδεα, μάρτυρα λύσσης, </l>
<l n="21">ὀφθαλμοὺς μεθύοντας ἀπειλητῆρας ἑλίσσων.</l>
<l n="22">καί οἱ ὀπιπεύοντι πολυπλανέεσσιν ἐρωαῖς</l>
<l n="23">ὄμματα φοινίσσοντο· διὰ κροτάφοιο δὲ λεπταὶ</l>
<l n="24">ἀσταθέος μήνιγγες ἐδινεύοντο καρήνου.</l>
<l n="25">ὤλετο δὲ ψυχῆς τρίτατον λάχος· ἀπλανέες γὰρ </l>
<l n="26">ἄφρονος ἐγκεφάλοιο μετατρωπῶντο μενοιναί,</l>
<l n="27">καὶ σφαλεραῖς ἑλίκεσσιν ἐβακχεύθησαν ὀπωπαὶ</l>
<l n="28">ἀνέρος οἰστρηθέντος· ἀπεπλάζοντο δὲ χαῖται</l>
<l n="29">σειόμεναι περὶ νῶτον ἀκερσικόμοιο καρήνου.</l>
<l n="30">καὶ στόμα οἱ βάμβαινε, καὶ ἠέρι χείλεα λύσας </l>
<l n="31">πέμπεν ἀσημάντων ἐπέων ἑτερόθροον ἠχώ.</l>
<l n="32">καὶ βροτέας βιότοιο μεληδόνας ἥρπασαν αὖραι</l>
<l n="33">Εὐμενίδων, καὶ γλῶσσα βαρύνετο θυιάδι φωνῇ·</l>
<l n="34">παπταίνων δʼ ἑλικηδὸν ὑπὸ στροφάλιγγι προσώπου</l>
<l n="35">ἀλλοφυὲς νόθον εἶδος ἀθηήτοιο Μεγαίρης </l>
<l n="36">οἰστρομανὴς Ἀθάμας ἑτερόφρονι σείετο παλμῷ·</l>
<l n="37">καὶ βλοσυρῆς ἀπὸ χειρὸς ἀμερσινόοιο θεαίνης</l>
<l n="38">ἁρπάξαι μενέαινεν ἐχιδνήεσσαν ἱμάσθλην·</l>
<l n="39">γυμνώσας δὲ μάχαιραν Ἐρινύος ἀντία κόρσης</l>
<l n="40">ἤθελε Τισιφόνης ὀφιώδεα βόστρυχα τέμνειν. </l>
<l n="41">καὶ κενεοῖς ὀάροισιν ὁμίλεε γείτονι τοίχῳ</l>
<l n="42">παπταίνων σκιόεσσαν ἐπίκλοπον εἰκόνα μορφῆς</l>
<l n="43">Ἀρτέμιδος, καὶ κοῦφον ἰδὼν εἴδωλον ὀπωπαῖς</l>
<l n="44">φάσμασιν ἀντιτύποισιν ἐς ἵμερον ἤλυθεν ἄγρης.</l>
<l n="45">ὀψὲ δὲ ποικιλόδακρυς ἔτος μέτα τέτρατον Ἰνὼ </l>
<l n="46">νόστιμος εἰς δόμον ἦλθεν· ὀπιπεύουσα δὲ νύμφη</l>
<l n="47">καὶ πόσιν οἰστρηθέντα καὶ ἀρσενόπαιδα Θεμιστὼ</l>
<l n="48">διπλόον ἄλγος ἔδεκτο. καὶ οὐ γίνωσκεν ἀκοίτης</l>
<pb id="v.1.p.332"/>
<l n="49">εὐνέτιν ἀθρήσας χρονίην παλινάγρετον Ἰνώ·</l>
<l n="50">ἀλλὰ πόθον ταχύγουνος ἔχων κεμαδοσσόον ἄγρης </l>
<l n="51">εἰς σκοπιὰς ἤιξε θυελλήεντι πεδίλῳ,</l>
<l n="52">υἱὸν ἰδὼν ἅτε θῆρα κερασφόρον· ἰθυτενὲς δὲ</l>
<l n="53">τόξον ἔχων ἀκίχητος ἐπεσκίρτησε Λεάρχῳ,</l>
<l n="54">ὑψίκερων ἔλαφον δοκέων ψευδήμονι μορφῇ,</l>
<l n="55">θηρείοις μελέεσσιν ὁμοίιον· αὐτὰρ ὁ φεύγων </l>
<l n="56">ταρβήεις πεπότητο θοώτερα γούνατα πάλλων.</l>
<l n="57">χερσὶ δὲ λυσσαλέῃσιν ὑπηνέμιον βέλος ἕλκων</l>
<l n="58">παιδοφόνῳ νέον υἷα πατὴρ ἐπέδησε βελέμνῳ·</l>
<l n="59">καὶ κεφαλὴν ἄγνωστον ἀπηλοίησε μαχαίρῃ</l>
<l n="60">φάσματι νεβρωθεῖσαν· ἀσημάντου δὲ προσώπου </l>
<l n="61">αἱμαλέης ἐγέλασσε γενειάδος ἄκρον ἀφάσσων,</l>
<l n="62">ἀμφαφόων ἅτε θῆρα, καὶ ἔδραμεν ἅλματι λύσσης,</l>
<l n="63">παιδὸς ἔτι σπαίροντος ἀτυμβεύτοιο Λεάρχου,</l>
<l n="64">μητέρα μαστεύων, στροφάδας δʼ ἐλέλιζεν ὀπωπάς.</l>
<l n="65">οὐδέ τις ἀμφιπόλων σχεδὸν ἤιε· φοιταλέος δὲ </l>
<l n="66">ἑπταμύχου θαλάμοιο διέστιχεν ὠκέι ταρσῷ</l>
<l n="67">κικλήσκων ἑὸν υἷα, τὸν ἔκτανεν. ἐν δὲ μελάθρῳ</l>
<l n="68">νήπιον ἀρτικόμιστον ἐσαθρήσας Μελικέρτην,</l>
<l n="69">στηρίξας δὲ λέβητα πυρίπνοον ἐσχαρεῶνι,</l>
<l n="70">εἰς μέσον υἱέα θῆκεν· ἀναπτομένοιο δὲ πυρσοῦ, </l>
<l n="71">φοίνιος ὑδατόεντι λέβης ἐπεπάφλασεν ἀτμῷ.</l>
<l n="72">Παππάζων δʼ ἰάχησεν ἑὸς πάις, οὐδέ τις αὐτῷ</l>
<l n="73">ἀμφιπόλων χραίσμησεν· ἀελλήεσσα δὲ μήτηρ</l>
<l n="74">ἡμιδαῆ πυρίκαυτον ἀφαρπάξασα λεβήτων</l>
<l n="75">ἅλμασι φοιταλέοισι ποδήνεμος ἔτρεχεν Ἰνώ· </l>
<l n="76">καὶ Λευκοῦ πεδίοιο διατμήγουσα κονίην</l>
<l n="77">Λευκοθέη πεφάτιστο φερώνυμος· ἐκ δὲ μελάθρου</l>
<l n="78">αἰνομανὴς Ἀθάμας ἀνεμώδεα γούνατα πάλλων</l>
<l n="79">ὠκυτέρην ἐδίωκε μάτην ὀρεσίδρομον Ἰνώ.</l>
<pb id="v.1.p.334"/>
<l n="80">ἀλλʼ ὅτε οἱ σχεδὸν ἦλθε πολυπτοίητος ἀκοίτης </l>
<l n="81">ἄστατον ἴχνος ἔχων σφαλερῷ ποδί, δὴ τότε δειλὴ</l>
<l n="82">ἀγχιπόρῳ στήσασα διαινόμενον πόδα πόντῳ</l>
<l n="83">παιδὶ φιλοθρήνῳ κινυρὴν βρυχήσατο φωνήν,</l>
<l n="84">μεμφομένη Κρονίωνα καὶ ἄγγελον υἱέα Μαίης·</l>
<l n="85">‘Καλά μοι, ἀργικέραυνε, πόρες θρεπτήρια Βάκχου· </l>
<l n="86">ἡμιδαῆ σκοπίαζε συνήλικα παῖδα Λυαίῳ·</l>
<l n="87">ἢν ἐθέλῃς, πρήνιξον ἀφειδέι σεῖο κεραυνῷ</l>
<l n="88">μητέρα καὶ νέον υἷα, τὸν ἔτρεφον εἰν ἑνὶ κόλπῳ</l>
<l n="89">σύντροφον ὑμετέροιο θεηγενέος Διονύσου.</l>
<l n="90">τέκνον, Ἀναγκαίη μεγάλη θεός· εἰς τίνα φεύγεις; </l>
<l n="91">ποῖον ὄρος δέχεταί σε πεφυγμένον ἐγγύθι πόντου;</l>
<l n="92">τίς σκοτίῳ κενεῶνι κατακρύψει σε Κιθαιρών;</l>
<l n="93">τίς βροτὸς οἰκτείρει σε, τὸν οὐ γενέτης ἐλεαίρει;</l>
<l n="94">ἢ ξίφος ἤ σε θάλασσα δεδέξεται· εἴ περ ἀνάγκη,</l>
<l n="95">λώιον ἐν πελάγεσσι δαμήμεναι ἠὲ μαχαίρῃ. </l>
<l n="96">οἶδα, πόθεν τόδε πῆμα τεῇ κεκύλιστο τεκούσῃ,</l>
<l n="97">οἶδα, πόθεν· νεφέλη γὰρ Ἐρινύας εἰς ἐμὲ πέμπει,</l>
<l n="98">ὄφρα θάνω κατὰ πόντον, ὅπῃ πέσε παρθένος Ἕλλη.</l>
<l n="99">ἔκλυον ἠερόθεν πεφορημένον εἰς χθόνα Κόλχων</l>
<l n="100">ἅρπαγος ἀρνειοῖο μετήορον ἡνιοχῆα </l>
<l n="101">Φρίξον ἔτι ζώειν μετανάστιον· αἴθε καὶ αὐτὸς</l>
<l n="102">χρυσοπόκου κριοῖο μετάρσιον οἶμον ὁδεύοι</l>
<l n="103">υἱὸς ἐμὸς λιπόπατρις ἀλυσκάζων Μελικέρτης·</l>
<l n="104">αἴθε δὲ καὶ μετὰ Φοῖβον ἐποικτείρων σέθεν Ἰνὼ</l>
<l n="105">ξεινοδόκος Γλαύκοιο Ποσειδάων σε σαώσῃ. </l>
<l n="106">δείδια, μὴ μετὰ πότμον ἀτυμβεύτοιο Λεάρχου</l>
<pb id="v.1.p.336"/>
<l n="107">νεκρὸν ἄθαπτον ἄδακρυν ὀλωλότα καὶ σὲ νοήσω</l>
<l n="108">αἱμαλέῃ γενετῆρος ἐπισπαίροντα μαχαίρῃ.</l>
<l n="109">σπεῦδε φυγεῖν Ἀθάμαντα μεμηνότα, μηδὲ νοήσῃς</l>
<l n="110">παιδοφόνον γενετῆρα τεῆς ὀλετῆρα τεκούσης. </l>
<l n="111">δέξό με καὶ σύ, θάλασσα, μετὰ χθόνα· δέχνυσο, Νηρεῦ,</l>
<l n="112">χειρὶ φιλοξείνῳ μετὰ Περσέα καὶ Μελικέρτην·</l>
<l n="113">δέχνυσο καὶ Δανάης μετὰ λάρνακα σύμπλοον Ἰνώ.</l>
<l n="114">ἄξια δυσσεβίης καὶ ἐγὼ πάθον, ὅττι καὶ αὐτὴν</l>
<l n="115">ἄσπορον ἡμετέρην γενεὴν ποίησε Κρονίων, </l>
<l n="116">ἄσπορον ὡς ἐτέλεσσα φερέσβιον αὔλακα γαίης·</l>
<l n="117">μητρυιή τις ἐοῦσα νόθην Ἀθαμαντίδα φύτλην</l>
<l n="118">ἀμῆσαι προβέβουλα, καὶ εἰς ἐμὲ χώεται Ἥρη</l>
<l n="119">μητρυιὴ γεγαυῖα νεοτρεφέος Διονύσου.’</l>
<l n="120">ὣς φαμένη τρομεροῖσιν ὑπʼ ἴχνεσιν ἥλατο πόντῳ </l>
<l n="121">κραιπνὰ κυβιστήσασα σὺν υἱέι· Λευκοθέην δὲ</l>
<l n="122">πεπταμέναις παλάμῃσιν ἐδέξατο κυανοχαίτης</l>
<l n="123">δαίμοσιν ὑγροπόροισιν ὁμέστιον· ἔνθεν ἀρήγει</l>
<l n="124">ναύταις πλαζομένοισι, καὶ ἔπλετο ποντιὰς Ἰνὼ</l>
<l n="125">Νηρεῒς ἀφλοίσβοιο κυβερνήτειρα γαλήνης. </l>
<l n="126">τὴν μὲν ἄναξ Κρονίδης ἐπεδείκνυε μητρὶ Λυαίου,</l>
<l n="127">ὅττι χάριν Βρομίοιο θεὰ πέλεν· ἡ δὲ χαρεῖσα</l>
<l n="128">γνωτῇ ποντοπόρῳ φιλοκέρτομον ἴαχε φωνήν·</l>
<l n="129">‘Ἰνώ, πόντον ἔχεις, Σεμέλη λάχε κύκλον Ὀλύμπου·</l>
<l n="130">εἶξον ἐμοί· Κρονίδην γὰρ ἐμῆς ἀροτῆρα γενέθλης </l>
<l n="131">ἀθάνατον πόσιν ἔσχον, ἐμῆς ὠδῖνα λοχείης</l>
<l n="132">ἀντʼ ἐμέθεν τίκτοντα, σὺ δὲ χθονίῳ παρακοίτῃ</l>
<l n="133">νυμφεύθης Ἀθάμαντι, τεῆς ὀλετῆρι γενέθλης.</l>
<l n="134">σὸς πάις ἔλλαχε πόντον, ἐμὸς τόκος αἰθέρα ναίειν</l>
<pb id="v.1.p.338"/>
<l n="135">ἵξεται εἰς Διὸς οἶκον ὑπέρτερον· οὐ γὰρ ἐίσκω </l>
<l n="136">οὐράνιον Διόνυσον ὑποβρυχίῳ Μελικέρτῃ.’</l>
<l n="137">τοῖα μὲν αἰθερίη Σεμέλη μυκήσατο νύμφη</l>
<l n="138">γνωτῆς κερτομέουσα θαλασσονόμου βίον Ἰνοῦς.</l>
<l n="139">τόφρα δὲ καὶ Διόνυσος ὑπὸ κλίμα Λυδὸν ἀρούρης,</l>
<l n="140">εὔια δινεύων Κυβεληίδος ὄργανα Ῥείης, </l>
<l n="141">ἤνθεε μῆκος ἔχων, ὅσον ἤθελεν· ὑψιπόρου δὲ</l>
<l n="142">φεύγων Ἠελίοιο μεσημβρίζουσαν ἱμάσθλην</l>
<l n="143">ἥσυχα παφλάζοντι δέμας φαίδρυνε λοετρῷ</l>
<l n="144">Μῃονίου ποταμοῖο, χαριζόμενος δὲ Λυαίῳ</l>
<l n="145">Πακτωλὸς κελάρυζε, χέων χρυσόσπορον ὕδωρ </l>
<l n="146">πορφυρέαις ψαμάθοισι, βαθυπλούτων δὲ μετάλλων</l>
<l n="147">ἀφνειῷ κεκύλιστο βυθῷ χρυσούμενος ἰχθύς·</l>
<l n="148">καὶ Σάτυροι παίζοντες, ἐν ἠέρι ταρσὰ μεθέντες,</l>
<l n="149">εἰς ποταμὸν προχέοντο κυβιστητῆρι καρήνῳ,</l>
<l n="150">ὧν ὁ μὲν αὐτοφόρητος ἐνήχετο χερσὶν ἐρέσσων, </l>
<l n="151">πρηνὴς δʼ ἐν ῥοθίοισι καὶ οἴδμασιν ἴχνος ἐρείσας</l>
<l n="152">ποσσὶν ὀπισθοτόνοισι ῥυηφενὲς ἔσχισεν ὕδωρ·</l>
<l n="153">καί τις ὑποβρυχίων κατεδύσατο βένθος ἐναύλων</l>
<l n="154">νειόθι μαστεύων νεπόδων ἑτερόχροον ἄγρην,</l>
<l n="155">τυφλὴν νηχομένοισιν ἐπʼ ἰχθύσι χεῖρα τιταίνων, </l>
<l n="156">καὶ βυθὸν αὖτις ἔλειπε, καὶ ἰχθύας ὤρεγε Βάκχῳ</l>
<l n="157">ἰλύι φοινίσσοντας ἐχεκτεάνου ποταμοῖο <note n="1" place="unspecified" anchored="yes">After this verse Marcellus places 164-168, so that Seilenos comes at the end.</note>·</l>
<l n="158">συμπλέγδην δὲ πόδεσσιν ἀρηρότα ταρσὰ συνάπτων</l>
<l n="159">κυφὸς ἐριδμαίνων Σατύρῳ Σειληνὸς ἀλήτης</l>
<l n="160">κύμβαχος αὐτοκύλιστος ἐπεσκίρτησε ῥεέθρῳ </l>
<l n="161">ὑψόθεν εἰς βαθὺ λαῖτμα, καὶ ἰλύος ἥπτετο χαίτη,</l>
<l n="162">καὶ διδύμους στίλβοντι πόδας στηρίξατο πλῷ</l>
<l n="163">ὄλβον ἐυψήφιδα μεταλλεύων ποταμοῖο·</l>
<l n="164">καί τις ἐνὶ προχοῇσι μετάφρενον ἠέρι φαίνων</l>
<pb id="v.1.p.340"/>
<l n="165">ἄβροχον ὦμον ἔλειπε διʼ ὕδατος, ἰσχία βάπτων </l>
<l n="166">ἀγχιβαθὴς ἀτίνακτος· ὁ δʼ οὔατα γυμνὰ τιταίνων</l>
<l n="167">χεύματι μαρμαρέῳ λασίους ἐδιήνατο μηρούς,</l>
<l n="168">καὶ ῥόον αὐτοέλικτος ἐμάστιε σύμφυτος οὐρή.</l>
<l n="169">καὶ θεὸς ὀρθώσας κεφαλήν καὶ στέρνα πετάσσας,</l>
<l n="170">χεῖρας ἐρετμώσας, χρυσέην ἐχάραξε γαλήνην· </l>
<l n="171">καὶ ῥόδον αὐτοτέλεστον ἀκύμονες ἔπτυον ὄχθαι,</l>
<l n="172">καὶ κρίνον ἐβλάστησε, καὶ ᾐόνας ἔστεφον Ὧραι</l>
<l n="173">Βάκχου λουομένοιο, καὶ ἀστράπτοντι ῥεέθρῳ</l>
<l n="174">ἄπλοκα κυανέης ἐρυθαίνετο βόστρυχα χαίτης.</l>
<l n="175">καί ποτε θηρεύων ὑπὸ φωλάδα δάσκιον ὕλην </l>
<l n="176">ἥλικος ἠιθέοιο ῥοδώπιδι θέλγετο μορφῇ.</l>
<l n="177">ἤδη γὰρ Φρυγίης ὑπὸ δειράδα κοῦρος ἀθύρων</l>
<l n="178">ἄμπελος ἠέξητο, νεοτρεφὲς ἔρνος Ἐρώτων·</l>
<l n="179">οὐδέ οἱ ἁβρὸς ἴουλος ἐρευθομένοιο γενείου</l>
<l n="180">ἄχνοα χιονέης ἐχαράσσετο κύκλα παρειῆς, </l>
<l n="181">ἥβης χρύσεον ἄνθος· ὀπισθοπόροιο δὲ χαίτης</l>
<l n="182">βότρυες εἱλικόεντες ἐπʼ ἀργυφέων θέον ὤμων</l>
<l n="183">ἀπλεκέες, λιγυρῷ δὲ συναιθύσσοντες ἀήτῃ</l>
<l n="184">ἄσθματι κουφίζοντο· παρελκομένων δὲ κομάων</l>
<l n="185">ἀκροφανὴς ἀνέτελλε μέσος γυμνούμενος αὐχὴν </l>
<l n="186">καὶ σέλας ἠκόντιζε λιπόσκιος, οἷά τε λάμπει</l>
<l n="187">μεσσοφανὴς νέφος ὑγρὸν ἀνασχίζουσα Σελήνη·</l>
<l n="188">καὶ στόματος ῥοδέοιο μελίπνοος ἔρρεε φωνή·</l>
<l n="189">ἐκ μελέων δʼ ὅλον εἶαρ ἐφαίνετο· νισσομένου δὲ</l>
<l n="190">ἐκ ποδὸς ἀργυφέοιο ῥόδων ἐρυθαίνετο λειμών· </l>
<l n="191">εἰ δὲ βοογλήνων φαέων εὐφεγγέι κύκλῳ</l>
<l n="192">ὀφθαλμοὺς ἐλέλιζεν, ὅλη σελάγιζε Σελήνη.</l>
<l n="193">τὸν μὲν ἔχων Διόνυσος ὁμέψιον, ἁβρὸν ἀθύρων,</l>
<pb id="v.1.p.342"/>
<l n="194">εἴρετο θαμβαλέην προχέων ἐπὶ κάλλεϊ φωνὴν</l>
<l n="195">ὡς βροτός, ἀθανάτην δὲ δολοπλόκος ἔκρυφε μορφήν· </l>
<l n="196">‘Τίς σε πατὴρ ἐφύτευσε; τίς οὐρανίη τέκε γαστήρ;</l>
<l n="197">τίς Χαρίτων σε λόχευσε; τίς ἤροσε καλός Ἀπόλλων;</l>
<l n="198">εἰπέ, φίλος, μὴ κρύπτε τεὸν γένος· εἰ μὲν ἱκάνεις</l>
<l n="199">ἄπτερος ἄλλος Ἔρως βελέων δίχα, νόσφι φαρέτρης,</l>
<l n="200">τίς μακάρων σε φύτευσε παρευνάζων Ἀφροδίτῃ; </l>
<l n="201">καὶ γὰρ ἐγὼ τρομέω σέο μητέρα Κύπριν ἐνίψαι,</l>
<l n="202">μὴ γενέτην Ἥφαιστον ἢ Ἄρεα σεῖο καλέσσω.</l>
<l n="203">εἰ δὲ σύ, τὸν καλέουσιν, ἀπʼ αἰθέρος ἤλυθες Ἑρμῆς,</l>
<l n="204">δεῖξον ἐμοὶ πτερὰ κοῦφα καὶ ἔμπνοα ταρσὰ πεδίλων.</l>
<l n="205">πῶς μεθέπεις ἄτμητον ἐπήορον αὐχένι χαίτην; </l>
<l n="206">μὴ σύ μοι αὐτὸς ἵκανες ἄτερ κιθάρης, δίχα τόξου,</l>
<l n="207">Φοῖβος ἀκερσικόμης κεχαλασμένα βόστρυχα σείων;</l>
<l n="208">εἰ Κρονίδης με φύτευσε, σὺ δὲ χθονίης ἀπὸ φύτλης</l>
<l n="209">βουκεράων Σατύρων μινυώριον αἷμα κομίζεις,</l>
<l n="210">ἶσον ἐμοὶ βασίλευε, θεῷ βροτός· οὐ γὰρ ἐλέγξει </l>
<l n="211">οὐράνιον τεὸν εἶδος Ὀλύμπιον αἷμα Λυαίου.</l>
<l n="212">ἀλλὰ τί κικλήσκω σε μινυνθαδίης ἀπὸ φύτλης;</l>
<l n="213">γινώσκω τεὸν αἷμα, καὶ εἰ κρύπτειν μενεαίνεις·</l>
<l n="214">ἠελίῳ σε λόχευσε παρευνηθεῖσα Σελήνη</l>
<l n="215">Ναρκίσσῳ χαρίεντι πανείκελον· αἰθέριον γὰρ </l>
<l n="216">εἴκελον εἶδος ἔχεις, κεραῆς ἴνδαλμα Σελήνης.’</l>
<l n="217">τοῖον ἔπος κατέλεξε· νέος δʼ ἠγάλλετο μύθῳ</l>
<l n="218">κυδιόων, ὅτι κάλλος ὑπέρβαλεν ἥλικος ἥβης</l>
<l n="219">εἴδεϊ φαιδροτέρῳ. καὶ ὀρειάδος ἔνδοθι λόχμης</l>
<l n="220">εἰ μέλος ἔπλεκε κοῦρος, ἐτέρπετο Βάκχος ἀκούων· </l>
<l n="221">εἰ νέος ἐκτὸς ἔμιμνεν, ἀμειδέας ἔσχε παρειάς·</l>
<l n="222">εἰ Σάτυρος παρὰ δαῖτα φιλοσκάρθμοιο τραπέζης</l>
<l n="223">τύμπανα χερσὶν ἔτυπτε περίκροτον ἦχον ἀράσσων,</l>
<pb id="v.1.p.344"/>
<l n="224">καὶ νέος ἐκτὸς ἔην μεθέπων ἐλαφηβόλον ἄγρην,</l>
<l n="225">κούρου μὴ παρεόντος ἀναίνετο δίκτυπον ἠχώ· </l>
<l n="226">εἴ ποτε Πακτωλοῖο παρʼ ἀνθεμόεντι ῥεέθρῳ</l>
<l n="227">δηθύνων ἀνέμιμνεν, ὅπως ἐπιδόρπιον εἴη</l>
<l n="228">αὐτὸς ἑῷ βασιλῆι φέρων γλυκερώτερον ὕδωρ,</l>
<l n="229">κούρου νόσφι μένοντος ἱμάσσετο Βάκχος ἀνίῃ.</l>
<l n="230">εἰ θρασὺν αὐλὸν ἄειρε, Λιβυστίδος ὄργανον Ἠχοῦς, </l>
<l n="231">οἰδαλέῃ φύσημα παρηίδι λεπτὸν ἰάλλων,</l>
<l n="232">Μυγδόνος αὐλητῆρος ὀίετο Βάκχος ἀκούειν,</l>
<l n="233">ὃν τέκε θεῖος Ὕαγνις, ὃς εἰς κακὸν ἤρισε Φοίβῳ</l>
<l n="234">τρητὸν ἐπιθλίβων διδυμόθροον αὐλὸν Ἀθήνης·</l>
<l n="235">εἰ δὲ σὺν ἡβητῆρι μιῆς ἔψαυσε τραπέζης, </l>
<l n="236">κούρου φθεγγομένου πολυτερπέας εἶχεν ἀκουάς,</l>
<l n="237">παυομένου δὲ νέοιο κατηφέας εἶχε παρειάς·</l>
<l n="238">εἰ δὲ βαθυσκάρθμοιο πόθου πεφορημένος οἴστρῳ</l>
<l n="239">ἄμπελος ὀρχηστῆρι ποδῶν ἐλελίζετο παλμῷ,</l>
<l n="240">καὶ Σατύρῳ παίζοντι συνέπλεκε χεῖρα χορεύων, </l>
<l n="241">δόχμιον ἐκ ταρσοῖο μετήλυδα ταρσὸν ἀμείβων,</l>
<l n="242">Βάκχος ὀπιπεύων φθονερῇ δεδόνητο μερίμνῃ.</l>
<l n="243">εἴ ποτε Σειληνοῖσιν ὁμίλεεν, εἴ τινι κούρῳ</l>
<l n="244">ἥλικι θηρητῆρι συνέτρεχεν εἰς δρόμον ἄγρης,</l>
<l n="245">ζηλήμων Διόνυσος ἐρήτυε, μή τις ὀιστῷ </l>
<l n="246">βλήμενος ἰσοτύπῳ φρενοθελγέι λάτρις Ἐρώτων</l>
<l n="247">παιδὸς ἐλαφρονόοιο παραπλάγξειε μενοινήν,</l>
<l n="248">καὶ νέον ἱμερόεντα μεταστήσειε Λυαίου,</l>
<l n="249">ἀρτιθαλὴς ἅτε κοῦρος ὁμόχρονον ἥλικα τέρπων.</l>
<l n="250">ἀλλʼ ὅτε θύρσον ἄειρε καταντία λυσσάδος ἄρκτου </l>
<l n="251">ἢ βριαρῷ νάρθηκα κατηκόντιζε λεαίνης,</l>
<l n="252">εἰς δύσιν ὄμμα τίταινε ἐς ἠέρα λοξὰ δοκεύων,</l>
<l n="253">μὴ Ζεφύρου πνεύσειε πάλιν θανατηφόρος αὔρη,</l>
<pb id="v.1.p.346"/>
<l n="254">ὡς πάρος ἡβητῆρα κατέκτανε πικρὸς ἀήτης</l>
<l n="255">δίσκον ἀκοντιστῆρα καταστρέψας Ὑακίνθου· </l>
<l n="256">δείδιε, μὴ Κρονίδης ἐρασίπτερος ὄρνις Ἐρώτων</l>
<l n="257">ἀπροΐδὴς ἀκίχητος ὑπὲρ Τμώλοιο φανείη</l>
<l n="258">φειδομένοις ὀνύχεσσιν ἐς ἠέρα παῖδα κομίζων,</l>
<l n="259">Τρώιον οἷά τε κοῦρον ἑῶν δρηστῆρα κυπέλλων·</l>
<l n="260">ἔτρεμε καὶ δυσέρωτα κυβερνητῆρα θαλάσσης, </l>
<l n="261">μὴ μετὰ Τανταλίδην χρυσέων ἐπιβήτορα δίφρων</l>
<l n="262">εἰς δρόμον ἠερόφοιτον ἄγων πτερόεσσαν ἀπήνην</l>
<l n="263">ἄμπελον ἁρπάξειεν ἐρωμανέων ἐνοσίχθων.</l>
<l n="264">καὶ γλυκὺν εἶχεν ὄνειρον ὀνειροτόκων ἐπὶ λέκτρων,</l>
<l n="265">καὶ φιλίους ὀάριζε νέῳ ψευδήμονι μύθους </l>
<l n="266">μιμηλῆς ὁρόων σκιοειδέα φάσματα μορφῆς.</l>
<l n="267">εἰ δέ τί οἱ δύσμορφον ἐπήρατος εἶχεν ὀπωπή,</l>
<l n="268">ἱμερόεν πέλε τοῦτο ποθοβλήτῳ Διονύσῳ,</l>
<l n="269">φίλτερον ἡβητῆρος ὅλου χροός· εἰ δέ οἱ ἄκρη</l>
<l n="270">συμφερτὴ κεχάλαστο διʼ ἰξύος ὄρθιος οὐρή, </l>
<l n="271">καὶ μέλιτος γλυκεροῖο μελιχροτέρη πέλε Βάκχῳ·</l>
<l n="272">καὶ πλόκαμοι ῥυπόωντες ἀκηδέστοιο καρήνου</l>
<l n="273">αὐτοὶ μᾶλλον ἔτερπον ἐρωμανέοντος ὀπωπήν.</l>
<l n="274">ἤματι μὲν κεχάρητο συνέμπορος· ἄχνυτο δʼ αἰεὶ</l>
<l n="275">νυκτὸς ἐπερχομένης, ὅτε μηκέτι παιδὸς ἀκούων </l>
<l n="276">οὔασι θελγομένοισιν ἐθήμονα δέχνυτο φωνήν,</l>
<l n="277">Ῥείης ὀβριμόπαιδος ἐνὶ σπήεσσιν ἰαύων.</l>
<l n="278">καί μιν ἰδὼν Σατύρων τις ἐθέλγετο θέσπιδι μορφῇ,</l>
<l n="279">καὶ κρυφίην ἐρόεσσαν ὑποκλέπτων φάτο φωνήν·</l>
<pb id="v.1.p.348"/>
<l n="280">‘Ἀνδρομέης κραδίης ταμίη, φιλοτήσιε Πειθώ, </l>
<l n="281">μοῦνος ἐμοὶ νέος οὗτος ἐπήρατος ἵλαος εἴη·</l>
<l n="282">καί μιν ἔχων, ἅτε Βάκχος, ὁμέψιον οὐ μενεαίνω</l>
<l n="283">αἰθέρα ναιετάειν μετανάστιος, οὐ θεὸς εἶναι</l>
<l n="284">ἤθελον, οὐ Φαέθων φαεσίμβροτος, οὐ πόθον ἕλκω</l>
<l n="285">νέκταρος, ἀμβροσίης δʼ οὐ δεύομαι· οὐκ ἀλεγίζω, </l>
<l n="286">ἄμπελος εἰ φιλέει με καὶ ἐχθαίρει με Κρονίων.’</l>
<l n="287">ὣς ὁ μὲν ἀμφιέπων ὑποκάρδιον ἰὸν Ἐρώτων</l>
<l n="288">κρυπτὸν ἀνηΰτησεν ἔπος ζηλήμονι φωνῇ,</l>
<l n="289">θαύματι φίλτρον ἔχων κεκερασμένον. ἀλλὰ καὶ αὐτὸς</l>
<l n="290">Εὔιος, ἠιθέου βεβολημένος ἡδέι κέντρῳ, </l>
<l n="291">ἴαχε μειδιόων Κρονίδῃ, δυσέρωτι τοκῆι·</l>
<l n="292">‘Νεῦσον ἐμοὶ φιλέοντι μίαν χάριν, ὦ Φρύγιε Ζεῦ·</l>
<l n="293">νηπιάχῳ μὲν ἔειπεν ἐμὴ τροφὸς εἰσέτι Ῥείη,</l>
<l n="294">ὡς στεροπὴν Ζαγρῆι πόρες, προτέρῳ Διονύσῳ</l>
<l n="295">εἰσέτι παππάζοντι, τεὴν πυρόεσσαν ἀκωκήν, </l>
<l n="296">καὶ βροντῆς κελάδημα καὶ ἠερίου χύσιν ὄμβρου,</l>
<l n="297">καὶ πέλε δεύτερος ἄλλος ἔτι βρέφος ὑέτιος Ζεύς·</l>
<l n="298">σεῖο δʼ ἐγὼ πρηστῆρος ἀναίνομαι αἰθέριον πῦρ,</l>
<l n="299">οὐ νέφος, οὐ βροντῆς ἐθέλω κτύπον· ἢν δʼ ἐθελήσῃς,</l>
<l n="300">Ἡφαίστῳ πυρόεντι δίδου σπινθῆρα κεραυνοῦ, </l>
<l n="301">Ἄρης σῶν νεφέων ἐχέτω θώρηκα καλύπτρην,</l>
<l n="302">δὸς χάριν Ἑρμάωνι Διιπετέος χύσιν ὄμβρου,</l>
<l n="303">καὶ στεροπὴν γενετῆρος ἀερτάζοι καὶ Ἀπόλλων·</l>
<l n="304">μεῖον ἐμοί, φίλε, λῆμα, φιλοσκάρθμῳ Διονύσῳ·</l>
<l n="305">καλὸν ἐμοὶ Σεμέλης στεροπὴν ἐλάχειαν ἀείρειν, </l>
<l n="306">μητροφόνοι σπινθῆρες ἀτερπέες εἰσὶ κεραυνοῦ.</l>
<l n="307">ναίω Μαιονίην· τί γὰρ αἰθέρι καὶ Διονύσῳ;</l>
<l n="308">κάλλος ἐμοῦ Σατύροιο φιλαίτερόν ἐστιν Ὀλύμπου.</l>
<l n="309">εἰπέ, πάτερ, μὴ κρύπτε· τεὸς νέος ὅρκιος ἔστω·</l>
<pb id="v.1.p.350"/>
<l n="310">αἰετὸς ὁππότε κοῦρον ὑπὸ σφυρὰ Τευκρίδος Ἴσης </l>
<l n="311">φειδομένῳ κούφιζες ἐς οὐρανὸν ἅρπαγι ταρσῷ,</l>
<l n="312">τηλίκον ἔλλαχε κάλλος ὁ βουκόλος, ὃν σὺ τραπέζῃ</l>
<l n="313">αἰθερίῃ ξύνωσας ἔτι πνείοντα βοαύλων;</l>
<l n="314">Ζεῦ πάτερ, ἱλήκοις, τανυσίπτερε· μή μοι ἐνίψῃς</l>
<l n="315">Τρώιον οἰνοχοῆα τεῶν δρηστῆρα κυπέλλων, </l>
<l n="316">ὅττι φαεινοτέροιο φέρων ἀμάρυγμα προσώπου</l>
<l n="317">ἄμπελος ἱμερόεις Γανυμήδεος εἶδος ἐλέγχει·</l>
<l n="318">Τμώλιος Ἰδαίου πέλε φέρτερος. εἰσὶ δὲ πολλαὶ</l>
<l n="319">ἄλλων ἠιθέων ἐραταὶ στίχες, οὓς ἅμα πάντας,</l>
<l n="320">ἢν ἐθέλῃς, ἀγάπαζε λιπὼν ἕνα παῖδα Λυαίῳ.’ </l>
<l n="321">τοῖον ἔπος κατέλεξε πόθου δεδονημένος οἴστρῳ·</l>
<l n="322">οὐχ οὕτω λασίης Μαγνησσίδος ἔνδοθεν ὕλης</l>
<l n="323">βουκόλος Ἀδμήτοιο βόας ποίμαινεν Ἀπόλλων,</l>
<l n="324">παιδὸς ἐρωτοτόκου βεβολημένος ἡδέι κέντρῳ,</l>
<l n="325">ὅσσον ἐπʼ ἠιθέῳ φρένα τέρπετο Βάκχος ἀθύρων. </l>
<l n="326">ἄμφω δʼ ἑψιόωντο συνήλυδες ἔνδοθι λόχμης,</l>
<l n="327">πῇ μὲν ἀκοντίζοντες ἐς ἠέρα θύρσον ἀλήτην,</l>
<l n="328">πῇ δὲ παρὰ πλαταμῶνα λιπόσκιον, ἄλλοτε πέτραις</l>
<l n="329">ἔστιχον ἀγρώσσοντες ὀρίτροφα τέκνα λεόντων·</l>
<l n="330">καί ποτε μουνωθέντες ἐρημάδος ὑψόθεν ὄχθης, </l>
<l n="331">ἐν ψαμάθοις παίζοντες ἐυκροκάλου ποταμοῖο,</l>
<l n="332">ἀμφῖ παλαισμοσύνης φιλοπαίγμονος εἶχον ἀγῶνα·</l>
<l n="333">τοῖσι μὲν οὐ τρίπος ἦεν ἀέθλιον, οὐδʼ ἐπὶ νίκῃ</l>
<l n="334">ἀνθεμόεις παρέκειτο λέβης, οὐ φορβάσες ἵπποι,</l>
<l n="335">ἀλλὰ λιγυφθόγγων διδυμόθροος αὐλὸς Ἐρώτων. </l>
<l n="336">ἀμφοτέροις δʼ ἔρις ἦεν ἐπήρατος· ἐν δʼ ἄρα μέσσῳ</l>
<l n="337">ἵστατο μάργος Ἔρως, πτερόεις ἐναγώνιος Ἑρμῆς,</l>
<l n="338">στέμμα πόθου νάρκισσον ἐπιπλέξας ὑακίνθῳ.</l>
<pb id="v.1.p.352"/>
<l n="339">ἄμφω δʼ εἰς μέσον ἦλθον ἀεθλητῆρες Ἐρώτων,</l>
<l n="340">καὶ παλάμας στεφανηδὸν ἑλιξάμενοι διὰ νώτου, </l>
<l n="341">ἀμφοτέρων σφίγξαντες ἐπʼ ἰξύι δεσμὸν ἀγοστῶν,</l>
<l n="342">πλευρὰ διεσφήκωσαν ὁμόζυγι πήχεος ὁλκῷ,</l>
<l n="343">καὶ δέμας ἀλλήλων ἀνεκούφισαν ὑψόθι γαίης</l>
<l n="344">χερσὶν ἀμοιβαίῃσι· καὶ ἥπτετο Βάκχος Ὀλύμπου</l>
<l n="345">ἀμφὶ παλαισμοσύνης μελιηδέος, εἶχε δὲ δισσὴν </l>
<l n="346">τερπωλὴν ἐρόεσσαν, ἀειρόμενος καὶ ἀείρων...</l>
<l n="347">καὶ παλάμην Βρομίου παλάμης περὶ καρπὸν ἑλίξας,</l>
<l n="348">χερσὶ συναπτομέναις ἑτερόζυγον ἅμμα πιέζων,</l>
<l n="349">διχθαδίῳ συνέεργεν ἀρηρότα δάκτυλα δεσμῷ,</l>
<l n="350">δεξιτερὴν ἐθέλοντος ἐπισφίγγων Διονύσου. </l>
<l n="351">ἔνθα μὲν ἡβητῆρος ἐπʼ ἰξύι χεῖρας ἑλίσσων,</l>
<l n="352">Βάκχος ἐρωμανέεσσι δέμας παλάμῃσι πιέζων,</l>
<l n="353">ἄμπελον ἠέρταζεν, ὁ δὲ Βρομίοιο τυχήσας</l>
<l n="354">κόψε ποδὸς κώληπα· καὶ Εὔιος ἡδὺ γελάσσας,</l>
<l n="355">ἥλικος ἠιθέοιο τυπεὶς ἁπαλόχροϊ ταρσῷ, </l>
<l n="356">ὕπτιος αὐτοκύλιστος ἐπωλίσθησε κονίῃ·</l>
<l n="357">καὶ χθονὶ κεκλιμένοιο θελήμονος ὑψόθι Βάκχου</l>
<l n="358">γυμνῇ νηδύι κοῦρος ἐφίζανεν· αὐτὰρ ὁ χαίρων</l>
<l n="359">ἐκταδὸν ἔνθα καὶ ἔνθα χυθεὶς ἐπεκέκλιτο γαίῃ</l>
<l n="360">γαστέρι κουφίζων γλυκερὸν βάρος· ἰθυτενὲς δὲ </l>
<l n="361">ἄκρον ὑπὲρ ψαμάθοιο πεδοτριβὲς ἴχνος ἐρείσας</l>
<l n="362">νῶτον ἀνῃώρησε μετάτροπον, ἠνορέην δὲ</l>
<l n="363">φειδομένην ἀνέφηνεν, ἁμιλλητῆρι δὲ παλμῷ</l>
<l n="364">χειρὸς ἀναινομένης ἀπεσείσατο φόρτον Ἐρώτων·</l>
<l n="365">πλευρὰ δὲ δοχμώσας, πελάσας δʼ ἀγκῶνα κονίῃ, </l>
<l n="366">ἡβητὴρ πολύιδρις ἐπʼ ἀντιπάλου θόρε νώτου</l>
<l n="367">λοξὸς ἐπὶ πλευρῇσιν, ὑπὲρ λαγόνων δὲ καθάψας</l>
<l n="368">ἄκρα ποδὸς κώληπι, παρὰ σφυρὸν ἴχνος ἐρείσας,</l>
<l n="369">γαστέρα διχθαδίῳ μεσάτην μιτρώσατο δεσμῷ,</l>
<l n="370">πλευρὰ περιθλίβων, ὑπὸ γούνατι ταρσὸν ἑλίξας </l>
<pb id="v.1.p.354"/>
<l n="371">ὄρθιον ἁπλωθέντα· κυλινδομένων δὲ κονίῃ</l>
<l n="372">ἀμφοτέρων καμάτοιο προάγγελος ἔρρεεν ἱδρώς.</l>
<l n="373">ὀψὲ δὲ νικηθέντος, ἀνικήτου περ ἐόντος,</l>
<l n="374">Ζηνὸς ἀεθλητῆρος ἔχων μίμημα τοκῆος</l>
<l n="375">νικήθη Διόνυσος ἑκούσιος, ὅττι καὶ αὐτὸς </l>
<l n="376">Ζεὺς μέγας αὐτοκύλιστος ἐπʼ Ἀλφειοῖο παλαίων</l>
<l n="377">ὤκλασεν, Ἡρακλῆι θελήμονα γούνατα κάμψας.</l>
<l n="378">τοῖος ἀγὼν τετέλεστο φιλέψιος· ἠιθέου δὲ</l>
<l n="379">δίθροον αὐλὸν ἄεθλον ἐκούφισε τερπομένη χείρ.</l>
<l n="380">καὶ νέος ἱδρώων φαιδρύνετο γυῖα ῥεέθρῳ </l>
<l n="381">καὶ κόνιν ἰκμαλέην ἀπενίψατο· λουομένου δὲ</l>
<l n="382">ἐκ χροὸς ἱδρώοντος ἐπήρατος ἔρρεεν αἴγλη.</l>
<l n="383">οὐδὲ παλαισμοσύνης τελέσας γυιαλκέα νίκην</l>
<l n="384">σύννομος ἡβητῆρος ἐπαύετο Βάκχος ἀθύρων,</l>
<l n="385">ἀλλὰ ποδωκείης ἀνεμώδεα θῆκεν ἀγῶνα. </l>
<l n="386">καὶ βαλίους ἐς ἔρωτα φέρων μνηστῆρας ἀγῶνος</l>
<l n="387">πρώτῳ μὲν θέτο δῶρα Κυβηλίδος ὄργανα Ῥείης,</l>
<l n="388">κύμβαλα χαλκεόνωτα καὶ αἰόλα δέρματα νεβρῶν·</l>
<l n="389">νίκης δʼ ἦεν ἄεθλα τὰ δεύτερα Πανὸς ἑταίρη,</l>
<l n="390">σύριγξ ἡδυέπεια καὶ ἠχήεσσα βοείη </l>
<l n="391">χαλκοβαρὴς· τριτάτῳ δὲ τίθει Διόνυσος ἀθύρων</l>
<l n="392">ψάμμον ἐρευθιόωσαν ἑτοιμοτάτου ποταμοῖο.</l>
<l n="393">καὶ Βρόμιος σταδίῳ μεμερισμένον οὖδας ὁρίζων</l>
<l n="394">δισσὰ τιταινομένης διεμέτρεεν ἄκρα κελεύθου,</l>
<l n="395">ὀρθώσας δεκάδωρον ἐπὶ χθονὶ σῆμα πορείης, </l>
<l n="396">στήσας τέρμα δρόμου ταναὸν ξύλον· ἀντιπόρου δὲ</l>
<l n="397">πῆξε τύπον βαλβῖδος ἐπʼ ᾐόνι θύρσον ἀείρας·</l>
<l n="398">καὶ Σατύρους ὤτρυνεν ἀεθλεύειν περὶ νίκης.</l>
<l n="399">ὀξὺ δὲ κεκλομένοιο φιλοσκάρθμοιο Λυαίου</l>
<l n="400">Ληνεὺς πρῶτος ὄρουσε ποδήνεμος, ἀμφὶ δʼ ἄρʼ αὐτῷ </l>
<l n="401">κισσὸς ἀερσιπόδης καὶ ἐπήρατος Ἄμπελος ἔστη·</l>
<pb id="v.1.p.356"/>
<l n="402">καὶ ποδὸς ἰθυπόροιο πεποιθότες ὠκέι ταρσῷ</l>
<l n="403">κεκριμένοι στοιχηδὸν ἐφέστασαν· ἐκ δαπέδου δὲ</l>
<l n="404">ἄκρα χαρασσομένοιο μετάρσιον ἴχνος ἀείρας</l>
<l n="405">κισσὸς ἀελλήεντι ποδῶν κουφίζετο παλμῷ· </l>
<l n="406">τοῦ μὲν ἐπειγομένοιο μετάφρενον ἄσθματι θάλπων</l>
<l n="407">Ληνεὺς ἠερίῃσιν ἐπέτρεχε σύνδρομος αὔραις,</l>
<l n="408">ἀγχιφανὴς προθέοντος, ὀπισθοπόροιο δὲ ταρσοῦ</l>
<l n="409">ἴχνεσιν ἴχνια τύψε χυτῆς ψαύοντα κονίης·</l>
<l n="410">καὶ τόσος ἀμφοτέρων ἀπελείπετο μέσσον ὁρίζων, </l>
<l n="411">ὁππόσον ἱστοπόνοιο κανὼν πρὸς στήθεϊ κούρης</l>
<l n="412">μεσσοφανὴς λάχε χῶρον ἀκαμπέι γείτονα μαζῷ.</l>
<l n="413">καὶ τρίτος Ἄμπελος ἦεν ὀπίστερος· εἰσορόων δὲ</l>
<l n="414">ζηλήμων Διόνυσος ἐτήκετο λοξὰ δοκεύων</l>
<l n="415">διχθαδίους προθέοντας ἀεθλητῆρας ἀγώνων, </l>
<l n="416">μή ποτε νικήσωσι καὶ Ἄμπελος ὕστερος ἔλθῃ·</l>
<l n="417">ἀλλὰ θεὸς χραίσμησεν, ἐνιπνεύσας δέ ὁ??ʼ ἀλκὴν</l>
<l n="418">κοῦρον ἐυτροχάλοιο ταχίονα θῆκεν ἀέλλης·</l>
<l n="419">καὶ διδύμων πρώτιστος ἀεθλοφόρων ἐν ἀγῶνι</l>
<l n="420">σπερχομένων, διερῇ μὲν ἐπʼ ᾐόνι γούνατα πάλλων, </l>
<l n="421">κισσὸς ἐπωλίσθησε πεσὼν ψαμαθώσεϊ πηλῷ,</l>
<l n="422">καὶ σφαλερὴ Ληνῆος ἐσύρετο γούνατος ὁρμὴ</l>
<l n="423">ἂψ ἀνασειράζουσα ποδῶν δρόμον· ἀθλοφόροι δὲ</l>
<l n="424">ἀμφότεροι λείποντο, καὶ Ἄμπελος ἥρπασε νίκην.</l>
<l n="425">Σειληνοὶ δὲ γέροντες ἀνίαχον Εὔιον ἠχὼ </l>
<l n="426">νίκην ἠιθέοιο τεθηπότες· ἁβροκόμης δὲ</l>
<l n="427">δέκτο νέος τὰ πρῶτα, τὰ δεύτερα δέχνυτο Ληνεὺς</l>
<l n="428">ζῆλον ἔχων, φθονερὸν δὲ δόλον γίνωσκε Λυαίου</l>
<l n="429">καὶ πόθον· αἰδομένῃ δὲ συνήλικας εἶδεν ὀπωπῇ</l>
<l n="430">λοίσθια Κισσὸς ἄεθλα κατηφέι χειρὶ κομίζων. </l>
</div1>
<pb id="v.1.p.358"/>
<div1 type="book" n="11">
<argument>
<l n="1">ἑνδέκατον δὲ δόκευε καὶ ἱμερόεντα νοήσεις</l>
<l n="2">ἄμπελον ἀνδροφόνῳ πεφορημένον ἅρπαγι ταύρῳ.</l>
</argument>
<l n="1">λῦτο δʼ ἀγών· ἐρόεις δὲ νέος φιλοπαίγμονι νίκῃ</l>
<l n="2">κυδιόων σκίρτησεν ὁμέψιος ἥλικι Βάκχῳ</l>
<l n="3">εἰλιπόδην περὶ κύκλον ἀλήμονα ταρσὸν ἀμείβων,</l>
<l n="4">δεξιτερὴν πάνλευκον ἐπικλίνων Διονύσῳ·</l>
<l n="5">καί μιν ἰδὼν Ἰόβακχος ἀγήνορα δίζυγι νίκῃ </l>
<l n="6">ποσσὶ περισκαίροντα φίλῳ μειλίξατο μύθῳ·</l>
<l n="7">‘Σπεῦδε πάλιν, φίλε κοῦε, ποδωκείης μετὰ νίκην</l>
<l n="8">καὶ μετὰ πεζὸν ἄεθλον ἔχειν τρίτον ἄλλον ἀγῶνα,</l>
<l n="9">νηχομένῳ δʼ ἀκίχητος ὁμήλικι νήχεο Βάκχῳ.</l>
<l n="10">Ἄμπελε, νικήσας με παρὰ ψαμάθοισι παλαίων, </l>
<l n="11">ἔσσο καὶ ἐν προχοῇσιν ἐλαφρότερος Διονόσου,</l>
<l n="12">καὶ Σατύρους παίζοντας ἔτι σκαρθμοῖσιν ἐάσας</l>
<l n="13">εἰς τρίτατον πάλιν ἄλλον ἐπείγεο μοῦνος ἀγῶνα·</l>
<l n="14">ἐν χθονὶ νικήσαις καὶ ἐν ὕδασι, καὶ μετὰ νίκην</l>
<l n="15">σοὺς ἐρατοὺς πλοκάμους διδύμοις στέψαιμι κορύμβοις </l>
<l n="16">διπλόα νικηθέντος ἀνικήτοιο Λυαίου.</l>
<l n="17">ἔπρεπέ σοι ῥόος οὗτος ἐπήρατος, ἔπρεπε μούνῳ</l>
<l n="18">κάλλεϊ σῶν μελέων, ἵνα διπλόος Ἄμπελος εἴη</l>
<l n="19">χρυσείῃ παλάμῃ χρυσαυγέα ῥεύματα τέμνων·</l>
<pb id="v.1.p.360"/>
<l n="20">καὶ γυμνοῖς μελέεσσι τιταινομένου περὶ νίκης </l>
<l n="21">κοσμήσει σέο κάλλος ὅλον Πακτώλιον ὕδωρ.</l>
<l n="22">δὸς ποταμῷ γέρας ἶσον Ὀλύμπιον, ὅττι καὶ αὐτὸς</l>
<l n="23">ὠκεανῷ Φαέθων ῥοδέας ἀκτῖνας ἰάλλει·</l>
<l n="24">Πακτωλῷ πόρε καὶ σὺ τεὸν σέλας, ὄφρα φανείη</l>
<l n="25">ἄμπελος ἀντέλλων ἅτε Φωσφόρος· ἀμφότερον γὰρ </l>
<l n="26">ἀστράπτει ῥόος οὗτος ἐρευθιόωντι μετάλλῳ</l>
<l n="27">ὡς σὺ τεοῖς μελέεσσι· βαθυπλούτῳ δὲ ῥεέθρῳ</l>
<l n="28">σύγχροον εἶδος ἔχοντα καὶ ἡβητῆρα δεχέσθω</l>
<l n="29">μίξας κάλλεϊ κάλλος, ὅπως Σατύροισι βοήσω·</l>
<l n="30">ʽπ̔ῶς ῥόδον εἰς ῥόδον ἦλθε; πόθεν μία κίρναται αἴγλη </l>
<l n="31">καὶ χροῒ φοινίσσοντι καὶ ἀστράπτοντι ῥεέθρῳ;</l>
<l n="32">αἴθε καὶ ἐνθάδε, κοῦρε, πέλεν ῥόος Ἠριδανοῖο,</l>
<l n="33">Ἡλιάδων ὅθι δάκρυ ῥυηφενές, ὄφρά κεν ἄμφω</l>
<l n="34">καὶ χρυσῷ σέο γυῖα καὶ ἠλέκτροισι λοέσσω.</l>
<l n="35">ἀλλʼ ἐπεὶ Ἑοπερίου ποταμοῦ μάλα τηλόθι ναίω, </l>
<l n="36">ἵξομαι εἰς Ἀλύβην ἀγχίπτολιν, ὁππόθι γείτων</l>
<l n="37">Γεῦδις ἐχεκτεάνων ὑδάτων λευκαίνεται ὁλκῷ,</l>
<l n="38">ὄφρά σε Πακτωλοῖο λελουμένον ἐκ ποταμοῖο,</l>
<l n="39">Ἄμπελε, φαιδρύνοιμι καὶ ἀργυρέοισι ῥεέθροις.</l>
<l n="40">Ἕρμος ἐυρρείτης ἑτέροις Σατύροισι μελέσθω· </l>
<l n="41">οὐ γὰρ ἀπὸ χρυσοῖο φέρει ῥόον· ἀλλὰ σὺ μοῦνος</l>
<l n="42">χρύσεος ἔπλεο κοῦρος, ἔχοις καὶ χρύσεον ὕδωρ.’</l>
<l n="43">ὣς εἰπὼν πεφόρητο δτʼ ὕδατος· ἐκ δαπέδου δὲ</l>
<l n="44">ἄμπελος ᾐώρητο καὶ ὡμάρτησε Λυαίῳ·</l>
<l n="45">καὶ γλυκὺς ἀμφοτέροισιν ἔην δρόμος ἄκρον ἀπʼ ἄκρου </l>
<l n="46">νηχομένοις ἑλικηδὸν ἐρικτεάνου ποταμοῖο.</l>
<l n="47">καὶ θεὸς ὑδατόεντα φέρων ταχυτῆτος ἀγῶνα</l>
<l n="48">ἔτρεχεν ἀστήρικτος ἐν ὕδασι, γυμνὰ ῥεέθροις</l>
<pb id="v.1.p.362"/>
<l n="49">στέρνα βαλών, δονέων δὲ πόδας καὶ χεῖρας ἐρέσσων</l>
<l n="50">ἀφνειῆς ἀτίνακτα κατέγραφε νῶτα γαλήνης, </l>
<l n="51">πῇ μὲν ἔχων ὁμόφοιτον ἑὸν δρόμον ἥλικι κούρῳ,</l>
<l n="52">πῇ δὲ παραΐσσων πεφυλαγμένος, ὅσσον ἐάσῃ</l>
<l n="53">ἄμπελον ἀγχικέλευθον ὁμήλυδα γείτονι Βάκχῳ·</l>
<l n="54">ἄλλοτε κυκλώσας παλάμας, ἅτε κύματι κάμνων,</l>
<l n="55">ὑγροπόρῳ ταχύγουνος ἑκούσιος ὤπασε νίκην. </l>
<l n="56">καὶ ποταμοῦ μετὰ χεῦμα μετήιεν ἔνδια λόχμης</l>
<l n="57">ἄμπελος αὐχένα γαῦρον ἔχων ποταμηίδι νίκῃ.</l>
<l n="58">καὶ πλοκάμους μίτρωσεν ἐχιδνήεντι κορύμβῳ</l>
<l n="59">φρικτὸν ἔχων μίμημα δρακοντοκόμοιο Λυαίου·</l>
<l n="60">πολλάκι δʼ αἰολόνωτον ἰδὼν Βρομίοιο χιτῶνα, </l>
<l n="61">δαιδαλέην μελέεσσι νόθην ἐσθῆτα καθάψας,</l>
<l n="62">πορφυρέῳ πόδα κοῦφον ἐπεσφήκωσε κοθόρνῳ,</l>
<l n="63">στικτὸν ἔχων χροῒ πέπλον· ὀρεσσαύλῳ δʼ ἐνὶ δίφρῳ</l>
<l n="64">πορδαλίων Ἰόβακχον ὀπιπεύων ἐλατῆρα</l>
<l n="65">γαῦρα φιλοσκοπέλων ἐπεδείκνυε παίγνια θηρῶν· </l>
<l n="66">πῇ μὲν ὀρεστιάδος λοφιῆς ἐπιβήμενος ἄρκτου</l>
<l n="67">θηρὸς ἐπειγομένης βλοσυρὴν ἀνεσείρασε χαίτην,</l>
<l n="68">πῇ δὲ λεοντείην λασίην ἐπεμάστιε δειρήν,</l>
<l n="69">ἄλλοτε, δαιδαλέων ἐποχημένος ὑψόθι νώτων,</l>
<l n="70">ἀστεμφὴς ἀχάλινον ἐτέρπετο τίγριν ἐλαύνων. </l>
<l n="71">καί μιν ἰδὼν Διόνυσος, ἔχων πρηεῖαν ἀπειλήν,</l>
<l n="72">εἶπε παρηγορέων φιλίῳ μαντώδεϊ μύθῳ,</l>
<l n="73">μεμφομένοις στομάτεσσι χέων οἰκτίρμονα φωνήν·</l>
<l n="74">‘Πῇ φέρεαι, φίλε κοῦρε; τί σοι τόσον εὔαδεν ὕλη;</l>
<l n="75">μίμνέ μοι ἀγρώσσοντι συναγρώσσων Διονύσῳ· </l>
<l n="76">εἰλαπίνης ψαύοντι συνειλαπίναζε Λυαίῳ</l>
<l n="77">κωμάζων, ὅτε κῶμον ἐγὼ Σατύροισιν ἐγείρω.</l>
<l n="78">πόρδαλις οὐ κλονέει με καὶ ἀγροτέρης γένυς ἄρκτου,</l>
<pb id="v.1.p.364"/>
<l n="79">μὴ τρομέοις στόμα λάβρον ὀρεσσινόμοιο λεαίνης·</l>
<l n="80">μοῦνον ἀμειλίκτοιο κεράατα δείδιθι ταύρου.’ </l>
<l n="81">ἔννεπεν οἰκτείρων θρασὺν Ἄμπελον· ἠίθεος δὲ</l>
<l n="82">οὔασι μῦθον ἄκουε, νόος δέ οἱ ἔνδοθι παῖζεν. <note n="1" place="unspecified" anchored="yes">Suggested by E. H. Warmington for pai/zwn.</note>
</l>
<l n="83">ἔνθα φάνη μέγα σῆμα φιλοστόργῳ Διονύσῳ</l>
<l n="84">ἄμπελον ἀγγέλλον μινυώριον· ἐκ σκοπέλου γὰρ</l>
<l n="85">ἀρτιθαλῆ τινα νεβρὸν ὑπὲρ νώτοιο κομίζων </l>
<l n="86">ἀμφιλαφὴς φολίδεσσι δράκων ἀνέτελλε κεράστης,</l>
<l n="87">καί μιν ὑπὲρ βωμοῖο φέρων ἐφύπερθε θεμέθλων</l>
<l n="88">σμερδαλέῃ πρήνιξεν ἀλοιηθέντα κεραίῃ</l>
<l n="89">κύμβαχον αὐτοκύλιστον, ὀρεσσινόμοιο δὲ νεβροῦ</l>
<l n="90">ὀξὺ μέλος κλάγξαντος ἀπέπτατο θυμὸς ἀλήτης· 90</l>
<l n="91">σπονδῆς δʼ ἐσσομένης αὐτάγγελος αἵματος ὁλκῷ</l>
<l n="92">λάινος αἱμαλέαις ἐρυθαίνετο βωμὸς ἐέρσαις,</l>
<l n="93">οἴνου λειβομένοιο φέρων τύπον. εἰσορόων δὲ</l>
<l n="94">Εὔιος ἑρπηστῆρα, κερασφόρον ἅρπαγα νεβροῦ.</l>
<l n="95">ἄφρονος ἠιθέοιο μαθὼν ὀλετῆρα κεράστην </l>
<l n="96">πένθεϊ μῖξε γέλωτα, καὶ ἄστατον εἶχε μενοινὴν</l>
<l n="97">διχθαδίην, κραδίῃ δὲ μερίζετο, γείτονα πότμου</l>
<l n="98">ἡβητὴν στενάχων, γελόων χάριν ἡδέος οἴνου.</l>
<l n="99">ἔμπης δʼ ἱμερόεντι συνέμπορος ἤιε κούρῳ</l>
<l n="100">εἰς ὄρος, εἰς πλαταμῶνα, καὶ εἰς δρόμον ἠθάδος ἄγρης. </l>
<l n="101">καί μιν ἰδὼν ἔτι Βάκχος ἐτέρπετο· καὶ γὰρ ὀπωπαὶ</l>
<l n="102">οὔ ποτε δερκομένοισι κόρον τίκτουσιν ἐρώτων.</l>
<l n="103">πολλάκι καὶ βρομίοιο παρεζομένοιο τραπέζῃ</l>
<l n="104">ἠίθεος σύριζεν ἀήθεα Μοῦσαν ἀμείβων,</l>
<l n="105">καὶ δονάκων συνέχευεν ὅλον μέλος· οἷα δὲ κούρου </l>
<l n="106">καλὰ μελιζομένοιο, καὶ εἰ τόνον ἔκλασε μολπῆς,</l>
<l n="107">Βάκχος ὑπὲρ δαπέδοιο θορὼν ἀνεμώδεϊ παλμῷ</l>
<l n="108">χερσὶ συνεπλατάγησε πολύκροτος, ἠιθέου δὲ</l>
<l n="109">εἰσέτι μελπομένοιο περὶ στόμα χεῖλος ἐρείσας</l>
<pb id="v.1.p.366"/>
<l n="110">ἁρμονίης πρόφασιν φιλίῳ προσπτύξατο δεσμῷ· </l>
<l n="111">ὤμοσε καὶ Κρονίδην, ὅτι τηλίκον ὑμνοπόλος Πὰν</l>
<l n="112">οὔ ποτε ῥυθμὸν ἄεισε, καὶ οὐ λιγύφωνος Ἀπόλλων.</l>
<l n="113">καὶ θρασὺν εἰσορόωσα νέον θανατηφόρος Ἄτη</l>
<l n="114">οὔρεσιν ἀγρώσσοντος ἀποπλαγχθέντα Λυαίου,</l>
<l n="115">ἠιθέου χαρίεντος ὁμοίιος ἥλικι κούρῳ </l>
<l n="116">Αμπελον ἠπεροπῆι τόσῳ μειλίξατο μύθῳ,</l>
<l n="117">μητρυιῇ Φρυγίοιο χαριζομένη Διονύσου·</l>
<l n="118">‘Σὸς φίλος, ἄτρομε κοῦρε, μάτην Διόνυσος ἀκούει·</l>
<l n="119">ποῖον ἑταιρείης γέρας ἔλλαχες; οὐ σὺ Λυαίου</l>
<l n="120">θέσκελον ἅρμα φέρεις, οὐ πόρδαλιν ἡνιοχεύεις. </l>
<l n="121">δίφρα τεοῦ Βρομίοιο Μάρων λάχε, χεῖρα τιταίνων</l>
<l n="122">θηρονόμῳ μάστιγι καὶ εὐλάιγγι χαλινῷ·</l>
<l n="123">ποῖον ἔχεις τόδε δῶρον ἀπʼ εὐθύρσοιο Λυαίου;</l>
<l n="124">πηκτίδα Πᾶνες ἔχουσι καὶ εὐκελάδων θρόον αὐλῶν,</l>
<l n="125">καὶ Σατύροις πόρε κύκλον ἐρισμαράγοιο βοείης </l>
<l n="126">σὸς ταμίης Διόνυσος, ὀρεστιάδες δὲ καὶ αὐταὶ</l>
<l n="127">Βασσαρίδες ῥαχίῃσιν ἐφεδρήσσουσι λεόντων.</l>
<l n="128">ποῖα τεῆς φιλότητος ἐπάξια δῶρα κομίζεις,</l>
<l n="129">πορδαλίων ἐλατῆρι μάτην πεφιλημένε Βάκχῳ;</l>
<l n="130">πολλάκι Φοιβείοιο καθήμενος ὑψόθι δίφρου </l>
<l n="131">ὑψιφανὴς ἤλαυνεν Ἀτύμνιος ἠέρα τέμνων·</l>
<l n="132">ἔκλυες αὐτὸν Ἄβαριν, ὃν εἰς δρόμον ἠεροφοίτην</l>
<l n="133">ἱπταμένῳ πόμπευεν ἀλήμονι Φοῖβος ὀιστῷ</l>
<l n="134">αἰετὸν ἡνιόχευεν ἐν αἰθέρι καὶ Γανυμήδης</l>
<pb id="v.1.p.368"/>
<l n="135">Ζῆνα νόθον πτερόεντα, τεοῦ γενετῆρα Λυαίου· </l>
<l n="136">ἄμπελον οὔ ποτε Βάκχος ἐκούφισεν, ὄρνις Ἐρώτων,</l>
<l n="137">σὸν δέμας ἀδρύπτοισιν ἑοῖς ὀνύχεσσιν ἀείρων.</l>
<l n="138">Τρώιος οἰνοχόος πέλε φέρτερος, ὅς Διὸς αὐλὴν</l>
<l n="139">οἶκον ἔχει. σὺ δέ, κοῦρε, φέρων πόθον εἰσέτι δίφρου</l>
<l n="140">εἰς δρόμον ἀστήρικτον ἀναίνεο πῶλον ἐλαύνειν, </l>
<l n="141">ὅττι ταχυστροφάλιγγι ποδῶν δεδονημένος ὁλκῷ</l>
<l n="142">ἵππος ἀελλήεις ἀποσείεται ἡνιοχῆα·</l>
<l n="143">Γλαῦκον ἀπεστυφέλιξαν ἐπὶ χθόνα λυσσάδες ἵπποι,</l>
<l n="144">καὶ ξυνῆς μεθέπων Ποσιδήιον αἷμα γενέθλης</l>
<l n="145">ἠερόθεν προκάρηνον ἀπόσπορον ἐννοσιγαίου </l>
<l n="146">Πήγασος ὠκυπέτης ἀπεσείσατο Βελλεροφόντην.</l>
<l n="147">δεῦρό μοι εἰς ἀγέλην, λιγυηχέες ἧχι νομῆες</l>
<l n="148">καὶ βόες ἱμερόεντες, ἐφεδρήσσοντα δὲ ταύρῳ</l>
<l n="149">ὑψιφανῆ τελέσω σε βοοσσόον ἡνιοχῆα·</l>
<l n="150">σὸς γὰρ ἄναξ πολὺ μᾶλλον ἐπαινήσει σε δοκεύων, </l>
<l n="151">ταυροφυὴς Διόνυσος, ἐφήμενον ἰξύι ταύρου.</l>
<l n="152">νόσφι φόβου δρόμος οὗτος, ἐπεὶ καὶ θῆλυς ἐοῦσα</l>
<l n="153">παρθένος Εὐρώπη βοέων ἐπεβήσατο νώτων,</l>
<l n="154">χερσὶ κέρας κρατέουσα καὶ οὐ χατέουσα χαλινοῦ.’</l>
<l n="155">ὣς φαμένη παρέπεισε, καὶ ἠέρα δύσατο δαίμων. </l>
<l n="156">καί τις ἀπὸ σκοπέλοιο κατέδραμε ταῦρος ἀλήτης</l>
<l n="157">ἀπροϊδής, καὶ γλῶσσαν, ἑῆς ἐπιμάρτυρα, δίψης,</l>
<l n="158">χείλεσιν οἰγομένοισι προΐσχανεν ἀνθερεῶνος,</l>
<l n="159">καὶ πίεν· ἀμφὶ δὲ κοῦρον, ἅ περ παρεόντα νομῆα,</l>
<pb id="v.1.p.370"/>
<l n="160">ἵστατο γινώσκοντι πανείκελος· οὐδὲ μετώπου </l>
<l n="161">λοξὸν ἑὸν κέρας εἶχεν· ἀμαιμακέτοιο δὲ ταύρου</l>
<l n="162">πυκνὸν ἐρευγομένοιο ποτὸν πολυχανδέι λαιμῷ</l>
<l n="163">ἡβητὴν ἐδίηνε κατάρρυτος ἰκμὰς ἐέρσης,</l>
<l n="164">ἐσσομένων ἅτε μάντις, ὅτι χθονίῳ βόες ὁλκῷ</l>
<l n="165">ἀμφὶ μιῇ μογέοντες ἀτέρμονι κυκλάδι νύσσῃ </l>
<l n="166">ὕδασιν ἀμπελόεσσαν ἐπαρδεύουσιν ὀπώρην.</l>
<l n="167">καὶ θρασὺς ἵστατο κοῦρος ὑπὲρ βοέοιο μετώπου</l>
<l n="168">ἀμφάφόων ἐπίκυρτον ἀταρβέι χειρὶ κεραίην·</l>
<l n="169">καὶ βοὸς ὑλονόμοιο τεθηγμένος ἡδέι κέντρῳ</l>
<l n="170">ἤθελεν ἄζυγα ταῦρον ὀρίδρομον ἡνιοχεύειν. </l>
<l n="171">δρεψάμενος δὲ πέτηλα βαθυσχοίνῳ παρὰ ποίῃ</l>
<l n="172">ψευδαλέην χλοεροῖσι λύγοις ἔπλεξεν ἱμάσθλην</l>
<l n="173">μόσχοις ὀξυτέροισι, πολυστρέπτῳ δὲ κορύμβῳ</l>
<l n="174">γνάμψας ἀγκύλα κύκλα τύπον ποίησε χαλινοῦ·</l>
<l n="175">καὶ δροσεροῖς πετάλοισι δέμας διεκόσμεε ταύρου, </l>
<l n="176">καὶ ῥόδα φοινίσσοντα πέριξ ἐπεδήσατο νώτῳ,</l>
<l n="177">καὶ κρίνα καὶ νάρκισσον ἐπῃώρησε μετώπῳ,</l>
<l n="178">αὐχένι πορφύρουσαν ἐπικρεμάσας ἀνεμώνην·</l>
<l n="179">καὶ διδύμην ἑκάτερθε κατεχρύσωσε κεραίην</l>
<l n="180">χερσὶ βαθυνομέναις ξανθόχροα πηλὸν ἀφύσσων </l>
<l n="181">γείτονος ἐκ ποταμοῖο. καὶ αἰόλον ὑψόθι νώτου</l>
<l n="182">δέρμα περιστορέσας ῥαχίης ἐπεβήσατο ταύρου·</l>
<l n="183">καὶ βοέαις πλευρῇσι νόθην μάστιγα τιταίνων,</l>
<l n="184">εὐχαίτην ἅτε πῶλον, ἐὸν μάστιζε φορῆα.</l>
<l n="185">καὶ θρασὺς ἠύτησεν ἔπος ταυρώπιδι Μήνῃ· </l>
<l n="186">‘Εἶξον ἐμοί, κερόεσσα βοῶν ἐλάτειρα Σελήνη·</l>
<l n="187">ἄμφω γὰρ κερόεις γενόμην καὶ ταῦρον ἐλαύνω.’</l>
<l n="188">τοῖον ἐπαυχήσας ἔπος ἴαχε κυκλάδι Μήνῃ.</l>
<l n="189">καὶ φθονερῆς σκοπίαζε διʼ ἠέρος ὄμμα Σελήνης</l>
<l n="190">Αμπελον ἀνδροφόνῳ πεφορημένον ἅρπαγι ταύρῳ, </l>
<l n="191">καί οἱ πέμπε μύωπα βοοσσόον· αὐτὰρ ὁ πικρῷ</l>
<pb id="v.1.p.372"/>
<l n="192">ἄστατα φοιτητῆρι δέμας κεχαραγμένος οἴστρῳ</l>
<l n="193">δύσβατον ἀμφὶ τένοντα κατέτρεχεν εἴκελος ἵππῳ.</l>
<l n="194">καὶ νέος ἄζυγα ταῦρον ἰδὼν λυσσώδεϊ κέντρῳ</l>
<l n="195">ἴχνος ἀερσιλόφοισιν ἐπιρρήσσοντα κολώναις, </l>
<l n="196">ταρβαλέος πρὸ μόροιο γοήμονι λίσσετο φωνῇ·</l>
<l n="197">‘Σήμερον ἵστασο, ταῦρε, καὶ αὔριον ὠκὺς ὁδεύσεις·</l>
<l n="198">μή με κατακτείνειας ἐρημάδος ὑψόθι πέτρης,</l>
<l n="199">πότμον ἐμὸν νήπυστον ὅπως μὴ Βάκχος ἀκούσῃ.</l>
<l n="200">μὴ κοτέῃς, ὅτι, ταῦρε, τεὴν χρύσωσα κεραίην· </l>
<l n="201">μὴ φθονέῃς, ὅτι Βάκχος ἐμὴν φιλότητα φυλάσσει.</l>
<l n="202">εἰ δὲ κατακτείνεις με καὶ οὐκ ἀλέγεις Διονύσου,</l>
<l n="203">οὐδέ τις οἶκτος ἔχει σε γοήμονος ἡνιοχῆος,</l>
<l n="204">ὅττι νέος γενόμην, ὅτι καὶ φίλος εἰμὶ Λυαίου,</l>
<l n="205">εἰς Σατύρους με κόμιζε καὶ αὐτόθι, ταῦρε, δαμάσσεις, </l>
<l n="206">ὄφρα τύχω μετὰ πότμον ἐρικλαύτοιο κονίης·</l>
<l n="207">ναί, λίτομαι, φίλε ταῦρε· παραιφασίην δὲ νοήσω,</l>
<l n="208">πότμον ἐμὸν στενάχοντος ἀδακρύτου Διονύσου.</l>
<l n="209">εἰ τεὸν ἡνιοχῆα κερασφόρον ἠπεροπεύεις</l>
<l n="210">εἴκελον εἶδος ἔχοντα τεῇ ταυρώπιδι μορφῇ, </l>
<l n="211">γίνεο φωνήεις καὶ ἐμὸν μόρον εἰπὲ Λυαίῳ·</l>
<l n="212">ταῦρε, τεῆς Δήμητρος ἀνάρσιε καὶ Διονύσου,</l>
<l n="213">ἀχνυμένου Βρομίοιο συνάχνυται ὄμπνια Δηώ.’</l>
<l n="214">τοῖον ἔπος ῥοδόεις νέος ἔννεπεν Ἄιδι γείτων</l>
<l n="215">δύσμορος· ἀίσσων δὲ ποδῶν διδυμάονι χηλῇ </l>
<l n="216">οὔρεος ἄκρα κάρηνα δυσέμβατα λυσσαλέος βοῦς</l>
<l n="217">ἡβητὴν προκάρηνον ἑῶν ἀπεσείσατο νώτων·</l>
<l n="218">ἤριπε δʼ αὐτοκύλιστος· ἐπʼ ἀστραγάλου δὲ πεσόντος</l>
<l n="219">λεπτὸν ὑποτρίζων ἐδιχάζετο δόχμιος αὐχήν·</l>
<l n="220">καί μιν ὑπὲρ δαπέδοιο παλινδίνητον ἑλίξας </l>
<l n="221">θηγαλέῃ γλωχῖνι κατεπρήνιξε κεραίης.</l>
<pb id="v.1.p.374"/>
<l n="222">καὶ νέκυς ἦν ἀκάρηνος· ἀτυμβεύτοιο δὲ νεκροῦ</l>
<l n="223">λευκὸν ἐρευθιόωντι δέμας φοινίσσετο λύθρῳ.</l>
<l n="224">καί τις, ἰδὼν Σατύρων κεκονιμένον ὑψόθι γαίης</l>
<l n="225">ἄμπελον ἱμερόεντα, δυσάγγελος ἤλυθε Βάκχῳ. </l>
<l n="226">καὶ θεὸς εἰσαΐων ταχὺς ἔδραμεν εἴκελος αὔραις·</l>
<l n="227">οὐ τόσον Ἡρακλέης δρόμον ἤνυσεν, ὁππότε Νύμφαι</l>
<l n="228">ἁβρὸν Ὕλαν φθονεροῖσι κατεκρύψαντο ῥεέθροις</l>
<l n="229">νυμφίον ἰκμαλέῃ πεφυλαγμένον ἅρπαγι κούρῃ,</l>
<l n="230">ὡς τότε Βάκχος ὄρουσεν ὀρίδρομος· ἐν δὲ κονίῃ </l>
<l n="231">κείμενον ἔστενε κοῦρον ἅτε ζώοντα δοκεύων.</l>
<l n="232">καί μιν ἀνεχλαίνωσε τὸν ἄπνοον, ὑψόθεν ὤμου</l>
<l n="233">νεβρίδα καὶ ψυχροῖσιν ἐπὶ στέρνοισι καθάψας,</l>
<l n="234">καί, νέκυός περ ἐόντος, ἐδήσατο ταρσὰ κοθόρνοις·</l>
<l n="235">καὶ ῥόδα καὶ κρίνα πάσσε κατὰ χροός, ἀμφὶ δὲ χαίταις, </l>
<l n="236">οἷα μινυνθαδίοιο δεδουπότος ὀξέι κέντρῳ,</l>
<l n="237">ἄνθος ἀνῃώρησε ταχυφθιμένης ἀνεμώνης·</l>
<l n="238">καὶ παλάμῃ πόρε θύρσον, ἑῷ δέ μιν ἔσκεπε πέπλῳ</l>
<l n="239">πορφυρέῳ· καὶ δῶρον ἀκερσικόμοιο καρήνου</l>
<l n="240">πλοχμὸν ἕνα τμήξας ἐπεθήκατο μάρτυρι νεκρῷ </l>
<l n="241">λοίσθιον· ἀμβροσίην δὲ λαβὼν παρὰ μητέρι Ῥείῃ</l>
<l n="242">ὠτειλαῖς ἐπέχευεν, ὅθεν νέος εἶδος ἀμείψας</l>
<l n="243">ἀμβροσίην εὔοδμον ἑῇ μετέθηκεν ὀπώρῃ.</l>
<l n="244">καὶ νέκυος χαρίεντος ὑπὲρ δαπέδοιο ταθέντος</l>
<l n="245">οὐ χλόος ἀμφεχύθη ῥοδόεν δέμας· ὠκυμόρου δὲ </l>
<l n="246">καὶ πλόκαμοι χαρίεντες ἐρωτοτόκοιο καρήνου</l>
<l n="247">αὔραις φειδομένῃσιν ἐπαιθύσσοντο προσώπῳ·</l>
<l n="248">ἦν δέ τις ἱμερόεις κεκονιμένος. ἀμφὶ δὲ νεκρῷ</l>
<l n="249">Σειληνοὶ στενάχιζον, ἐπωδύροντο δὲ Βάκχοι.</l>
<pb id="v.1.p.376"/>
<l n="250">οὐδέ ἑ κάλλος ἔλειπε, καὶ εἰ θάνεν· ὡς Σάτυρος δὲ </l>
<l n="251">κεῖτο νέκυς, γελόωντι πανείκελος, οἷά περ αἰεὶ</l>
<l n="252">χείλεσιν ἀφθόγγοισι χέων μελιηδέα φωνήν.</l>
<l n="253">καὶ νέκυν εἰσορόων κινυρὴν ἀνενείκατο φωνὴν</l>
<l n="254">νηπενθὴς Διόνυσος, ἔχων ἀγέλαστον ὀπωπήν·</l>
<l n="255">‘Μοιράων πεσέτω φθονερὸν λίνον· ἦ ῥα καὶ αὐτοὶ </l>
<l n="256">ταῦροι ἐπʼ ἠιθέοις ζηλήμονες ὥς περ ἀῆται;</l>
<l n="257">τίς Ζέφυρος μετὰ Φοῖβον ἐπέχραε καὶ Διονύσῳ;</l>
<l n="258">ὄλβιος ἔπλετο Φοῖβος Ἀτύμνιος· ἠιθέου γὰρ</l>
<l n="259">ἔλλαχεν οὔνομα τοῦτο· Θεραπναίου δὲ καὶ αὐτοῦ</l>
<l n="260">φάρμακον ἡβητῆρος ἐπώνυμον ἄνθος ἀείρει, </l>
<l n="261">αἴλινον ἐν πετάλοισιν ἐπιγράψας ὑακίνθου·</l>
<l n="262">ποῖον ἔχω πλοκάμοις καὶ ἐγὼ στέφος, ἢ τίνα πάλλω</l>
<l n="263">ἄνθεα φωνήεντα, παρήγορα παιδὸς ἀνίης;</l>
<l n="264">ἀλλὰ τεοῦ θανάτου τιμήορος εἰς φόνον ἕλκων</l>
<l n="265">ἄξομαι εἰς σέο τύμβον, ἀώριε, ταῦρον ἀλήτην. </l>
<l n="266">οὐ μὲν ἐγὼ βουπλῆγι τεὸν κτείνοιμι φονῆα,</l>
<l n="267">ὄφρα λάχῃ μόρον ἶσον ἀρασσομένοιο μετώπου</l>
<l n="268">ταύροις σφαζομένοισιν, ἀναρρήξαιμι δὲ πικρὴν</l>
<l n="269">ταύρου γαστέρα πᾶσαν ἐμῆς γλωχῖνι κεραίης,</l>
<l n="270">ὅττι τανυκραίρῳ σε κατεπρήνιξεν ἀκωκῇ. </l>
<l n="271">ὄλβιος Ἐννοσίγαιος, ἐπεί τινα γείτονα πάτρης</l>
<l n="272">παιδὸς ἐμοῦ Φρύγα κοῦρον ἐφίλατο, τὸν δὲ κομίζων</l>
<l n="273">χρύσεον εἰς Διὸς οἶκον ἀνήγαγεν ἀστὸν Ὀλύμπου,</l>
<l n="274">καί οἱ, ὅτε σπεύδεσκεν ἐς ἱπποσύνην Ἀφροδίτης,</l>
<l n="275">ὤπασεν ἄβροχον ἅρμα γαμοστόλον Ἱπποδαμείης. </l>
<l n="276">μοῦνος ἐγὼ νέον ἔσχον ἀώριον· ἱμερόεις γὰρ</l>
<l n="277">ἄμπελος οὐ γάμον εἶδε βιοσσόον, οὐδʼ ἐπὶ παστῷ</l>
<pb id="v.1.p.378"/>
<l n="278">νυμφιδίην νέος οὗτος ἐμὴν ἔζευξεν ἀπήνην,</l>
<l n="279">ἀλλὰ θανὼν λίπε πένθος ἀπενθήτῳ Διονύσῳ.</l>
<l n="280">οὔ πώ μοι, φίλε κοῦρε, τεὸν στόμα κάλλιπε Πειθώ, </l>
<l n="281">ἀλλὰ σέθεν φθιμένοιο καὶ ἄπνοα χείλεα ναίει·</l>
<l n="282">καὶ νέκυός περ ἐόντος ἔτι στίλβουσι παρειαί,</l>
<l n="283">ὀφθαλμοὶ γελόωσι καὶ εἰσέτι, διχθαδίης δὲ</l>
<l n="284">εἰσέτι σῆς παλάμης χιονώδεές εἰσιν ἀγοστοί,</l>
<l n="285">σοὺς δʼ ἐρατοὺς πλοκάμους λιγυροὶ δονέουσιν ἀῆται· </l>
<l n="286">οὐ ῥόδα σῶν μελέων θανατηφόρος ἔσβεσεν ὥρη,</l>
<l n="287">ἀλλʼ ἔτι σοι τάδε πάντα φυλάσσεται. ὤμοι Ἐρώτων,</l>
<l n="288">τί χρέος ἦν, ἵνα ταῦρον ἀμείλιχον ἡνιοχεύσῃς;</l>
<l n="289">εἴ σε διεπτοίησεν ἀελλοπόδων πόθος ἵππων,</l>
<l n="290">τίπτέ μοι οὐκ ἀγόρευες, ὅπως ἀπὸ γείτονος Ἴδης </l>
<l n="291">ἐνθάδε δίφρον ἄγοιμι, καὶ ἀρχαίης ἀπὸ φύτλης</l>
<l n="292">Τρώιον εἰς σὲ κόμιζον ἐπουρανίων γένος ἵππων</l>
<l n="293">πατρίδα συλήσας Γανυμήδεος, ὃν τρέφεν Ἴδη</l>
<l n="294">σοὶ δέμας ἶσον ἔχοντα, τὸν ἀνδροφόνων ἀπὸ ταύρων</l>
<l n="295">φειδομένοις ὀνύχεσσιν ἐκούφισεν ὑψιπέτης Ζεύς· </l>
<l n="296">εἰ ἐτεὸν μενέαινες ἐν οὔρεσι θῆρας ἐναίρειν,</l>
<l n="297">τίπτέ μοι οὐ κατέλεξας, ὅτι χρέος ἔπλετο δίφρου;</l>
<l n="298">καί κεν ἐμῆς ἤλαυνες ἀπήμονα κύκλον ἀπήνης,</l>
<l n="299">καί κεν ἐμῆς ἄψαυστα δεδεγμένος ἡνία Ῥείης</l>
<l n="300">μειλιχίων ἀδόνητος ἐμάστιες ἅρμα δρακόντων. </l>
<l n="301">οὐκέτι σὺν Σατύροισιν ἐποίνιον ὕμνον ἀείδεις,</l>
<l n="302">οὐκέτι Βασσαρίδεσσι φιλοκροτάλοισι κελεύεις,</l>
<l n="303">οὐκέτι θηρεύοντι συναγρώσσεις Διονύσῳ.</l>
<l n="304">ὤμοι, ὅτʼ οὐκ Ἀίδης πέλεν ἤπιος, οὐδʼ ἐπὶ νεκρῷ</l>
<l n="305">δέχνυται ἀγλαὰ δῶρα βαθυπλούτοιο μετάλλου, </l>
<l n="306">ἄμπελον ὄφρα θανόντα πάλιν ζώοντα τελέσσω·</l>
<l n="307">ὤμοι, ὅτʼ οὐκ Ἀίδης ποτὲ πείθεται· ἢν δʼ ἐθελήσῃ,</l>
<pb id="v.1.p.380"/>
<l n="308">ὄλβον ὅλον στίλβοντα χαρίζομαι Ἠριδανοῖο</l>
<l n="309">δένδρεα συλήσας ποταμήια, μαρμαρέην δὲ</l>
<l n="310">ἄξομαι ἀστράπτουσαν Ἐρυθραίην λίθον Ἰνδῶν </l>
<l n="311">ἀφνειῆς τʼ Ἀλύβης ὅλον ἄργυρον, ἀντὶ δὲ νεκροῦ</l>
<l n="312">παιδὸς ἐμοῦ χρύσειον ὅλον Πακτωλὸν ὀπάσσω.’</l>
<l n="313">ὣς εἰπὼν στενάχιζε νέκυν γλυκύν· ἐν δὲ κονίῃ</l>
<l n="314">κείμενον εἰσορόων πάλιν ἴαχε πενθάδι φωνῇ·</l>
<l n="315">‘Ζεῦ πάτερ, εἰ φιλέεις με, καὶ εἰ πόνον οἶδας ἐρώτων, </l>
<l n="316">ἄμπελον αὐδήεντα τίθει πάλιν εἰς μίαν ὥρην,</l>
<l n="317">ὑστάτιον καὶ μοῦνον ὅπως ἕνα μῦθον ἐνίψῃ·</l>
<l n="318">ʽτ̔ί στενάχεις, Διόνυσε, τὸν οὐ στοναχῇσιν ἐγείρεις;</l>
<l n="319">οὔατά μοι παρέασι, καὶ οὐ βοόωντος ἀκούω,</l>
<l n="320">ὄμματά μοι παρέασι, καὶ οὐ στενάχοντα δοκεύω· </l>
<l n="321">νηπενθὴς Διόνυσος, ἐμοὶ μὴ δάκρυα λείβῃς,</l>
<l n="322">ἀλλὰ τεὸν λίπε πένθος, ἐπεὶ φονίῃ παρὰ πηγῇ</l>
<l n="323">νηιάδες στενάχουσι καὶ οὐ Νάρκισσος ἀκούει,</l>
<l n="324">Ἡλιάδων Φαέθων κινυρὴν οὐκ οἶδεν ἀνίην.ʼ</l>
<l n="325">ὤμοι, ὅτʼ οὔ με φύτευσε πατὴρ βροτόν, ὄφρά κεν εἴην </l>
<l n="326">σύννομος ἠιθέῳ καὶ ἐν Ἄιδι, μηδʼ ἐνὶ Λήθῃ</l>
<l n="327">ἄμπελον ἱμερόεντα δεδουπότα μοῦνον ἐάσω.</l>
<l n="328">εἰς πόθον ἠιθέοιο μακάρτερός ἐστιν Ἀπόλλων</l>
<l n="329">οὔνομα παιδὸς ἔχων πεφιλημένον· αἴθε καὶ αὐτὸς</l>
<l n="330">εἴην Ἀμπελόεις, Ὑακίνθιος ὥς περ Ἀπόλλων. </l>
<l n="331">ὑπνώεις τέο μέχρι, καὶ οὐκέτι, κοῦρε, χορεύεις;</l>
<l n="332">εἰς προχοὰς ποταμοῖο τί σήμερον οὐκέτι βαίνεις</l>
<l n="333">κάλπιν ἔχων εὔυδρον; ὀρεσσαύλῳ δʼ ἐνὶ λόχμῃ</l>
<l n="334">ἠθάδος ὀρχηθμοῖο τεὴ πάλιν ἤλυθεν ὥρη.</l>
<l n="335">εἰ κοτέεις, φίλε κοῦρε, ποθοβλήτῳ Διονύσῳ, </l>
<pb id="v.1.p.382"/>
<l n="336">φθέγγεο Σειληνοῖσιν, ὅπως σέο μῦθον ἀκούσω.</l>
<l n="337">εἴ σε λέων ἐδάμασσεν, ἐγὼ ξύμπαντας ὀλέσσω,</l>
<l n="338">πάντας, ὅσους Τμώλοιο φέρει λέπας, οὐδὲ λεόντων</l>
<l n="339">Ῥείης ἡμετέρης ποτὲ φείσομαι, ἀλλὰ δαμάσσω,</l>
<l n="340">εἰ βλοσυραῖς γενύεσσι τεοὶ γεγάασι φονῆες· </l>
<l n="341">πόρδαλις εἰ πρήνιξε τεὸν δέμας, ἄνθος Ἐρώτων,</l>
<l n="342">οὐκέτι πορδαλίων δέμας αἰόλον ἡνιοχεύσω·</l>
<l n="343">ἄλλοι θῆρες ἔασιν, ὅλης δʼ ἐπιήρανος ἄγρης</l>
<l n="344">Αρτεμις ἐξ ἐλάφων κεραελκέα δίφρον ἐλαύνει·</l>
<l n="345">νεβρίδα πέπλον ἔχων ἐποχήσομαι ἅρματι νεβρῶν· </l>
<l n="346">εἴ σε σύες κατέπεφνον ἀναιδέες, εἰν ἑνὶ μάρψας</l>
<l n="347">πάντας ἐγὼ κτείνοιμι, καὶ οὐχ ἕνα μοῦνον ἐάσω</l>
<l n="348">κάπρον ἔτι ζώοντα λελειμμένον ἰοχεαίρῃ·</l>
<l n="349">εἰ δέ σε ταῦρος ἔπεφνεν ἀτάσθαλος, ὀξέι θύρσῳ</l>
<l n="350">ταυρείην προθέλυμνον ἀιστώσαιμι γενέθλην.’ </l>
<l n="351">ὣς ὁ μὲν ἐστενάχιζεν. ἔρως δέ οἱ ἐγγύθεν ἔστη</l>
<l n="352">Σειληνοῦ λασίοιο φέρων κεραελκέα μορφήν,</l>
<l n="353">θύρσον ἔχων, καὶ στικτὸν ἐπὶ χροῒ δέρμα καθάψας</l>
<l n="354">γηροκόμῳ νάρθηκι δέμας στηρίζετο βάκτρῳ·</l>
<l n="355">καὶ Βρομίῳ γοόωντι παρήγορον ἴαχε φωνήν· </l>
<l n="356">‘Ἄλλῳ λῦσον ἔρωτι τεῶν σπινθῆρας ἐρώτων</l>
<l n="357">εἰς νέον ἡβητῆρα μετάτροπον οἶστρον ἀμείψας,</l>
<l n="358">λησάμενος φθιμένοιο· παλαιοτέροιο γὰρ αἰεὶ</l>
<l n="359">φάρμακόν ἐστιν ἔρωτος ἔρως νέος· οὐ γὰρ ὀλέσσαι</l>
<l n="360">ὁ χρόνος οἶδεν ἔρωτα, καὶ εἰ μάθε πάντα καλύπτειν. </l>
<l n="361">εἰ δὲ τεῆς ἐθέλεις ὀδυνήφατον ἄλκαρ ἀνίης,</l>
<l n="362">φέρτερον ἄμφεπε παῖδα· πόθος πόθον οἶδε μαραίνειν.</l>
<l n="363">καὶ Ζέφυρον κλονέεσκε Λάκων νέος· ἀλλὰ θανόντος</l>
<l n="364">ἡβητὴν Κυπάρισσον ἰδὼν ἐρατεινὸς Ἀήτης</l>
<pb id="v.1.p.384"/>
<l n="365">εὗρεν Ἀμυκλαίοιο παραιφασίην Ὑακίνθου. </l>
<l n="366">ἤν ἐθέλῃς, ἐρέεινε φυτηκόμον· ἐν δαπέδῳ γὰρ</l>
<l n="367">κείμενον ἀθρήσας κεκονιμένον ἄνθος ἀροτρεὺς</l>
<l n="368">φάρμακον ὀλλυμένοιο νεώτερον ἄλλο φυτεύει.</l>
<l n="369">κλῦθι, παλαιγενέων μερόπων ἵνα μῦθον ἐνίψω·</l>
<l n="370">ἁβρὸς ἔην ποτὲ κοῦρος, ὑπέρτερος ἥλικος ἥβης, </l>
<l n="371">Μαιάνδρου παρὰ χεῦμα πολυσχιδέος ποταμοῖο,</l>
<l n="372">εἴδεϊ λεπταλέῳ ταναός, πόδας ὀξύς, ἐθείρας</l>
<l n="373">ἰθυτενής, ἀνίουλος· ἐπʼ ἀμφοτέραις δὲ παρειαῖς</l>
<l n="374">αὐτοφυὴς Χάρις ἦεν ἐπισκαίρουσα προσώπῳ</l>
<l n="375">ὄμμασιν αἰδομένοισιν, ἀπὸ βλεφάρων δέ οἱ αἰεὶ </l>
<l n="376">κάλλος ὀιστεύοντος ἑκηβόλος ἔρρεεν αἴγλη·</l>
<l n="377">καὶ δέμας εἶχε γάλακτι πανείκελον, ἀμφὶ δὲ λευκῷ</l>
<l n="378">ἀκροφανὲς πόρφυρε ῥόδον διδυμόχροϊ πυρσῷ.</l>
<l n="379">τὸν Κάλαμον καλέεσκε πατὴρ φίλος, ὃς διὰ γαίης</l>
<l n="380">νειόθι κυμαίνων σκολιὸν ῥόον εἰς φάος ἕλκων, </l>
<l n="381">ἑρπύζων δʼ ἀίδηλος, ὑπὸ χθόνα λοξὸς ὁδίτης,</l>
<l n="382">ὀξὺς ἀναθρῴσκων ὑπερίσχεται αὐχένα γαίης,</l>
<l n="383">ἐνδόμυχος Μαίανδρος ἄγων ὑποκόλπιον ὕδωρ.</l>
<l n="384">τοῖος ἔην ἐρόεις Κάλαμος ταχύς. ἠίθεος δὲ</l>
<l n="385">ἱμερτῷ ῥοδόπηχυς ὁμήλικι τέρπετο Καρπῷ, </l>
<l n="386">ὃς τόσον ἔλλαχε κάλλος, ὃ μὴ βροτὸς ἔλλαχεν ἀνήρ·</l>
<l n="387">εἰ γὰρ ἔην νέος οὗτος ἐπὶ προτέρων ποτὲ φωτῶν,</l>
<l n="388">καί κεν ἐυσμήριγγος ἐγίνετο νυμφίος Ἠοῦς,</l>
<l n="389">φέρτερον εἶδος ἔχων, ῥοδέῳ χροῒ μοῦνος ἐλέγξας</l>
<l n="390">ἀγλαΐην Κεφάλοιο καὶ Ὠρίωνος ὀπωπήν· </l>
<l n="391">οὐδέ κεν εὐκάρπῳ παλάμῃ πηχύνατο Δηὼ</l>
<l n="392">νυμφίον Ἰασίωνα, καὶ Ἐνδυμίωνα Σελήνη·</l>
<l n="393">ἀλλὰ νέος τάχα κεῖνος ἀρείονος εἵνεκα μορφῆς</l>
<l n="394">εἷς πόσις ἀμφοτέρων νυμφεύσατο λέκτρα θεάων,</l>
<pb id="v.1.p.386"/>
<l n="395">Δηοῦς ξανθοκόμου μεθέπων πολυλήιον εὐνήν, </l>
<l n="396">καὶ ξυνὴν ὁμόλεκτρον ἔχων ζηλήμονα Μήνην.</l>
<l n="397">τοῖος ἔην ἐρόεις Καλάμῳ φίλος, ἄνθος Ἐρώτων,</l>
<l n="398">κάλλος ἔχων· ἄμφω δὲ συνήλικες ὑψόθεν ὄχθης</l>
<l n="399">γείτονος ἑψιόωντο πολυγνάμπτου ποταμοῖο.</l>
<l n="400">τοῖσι μὲν ἔσκε δίαυλος ἕλιξ δρόμος, ἀμφοτέροις δὲ </l>
<l n="401">ἦεν ἔρις· κάλαμος μὲν ἐπέτρεχεν εἴκελος αὔραις,</l>
<l n="402">καὶ πτελέην βαλβῖδα φέρων καὶ νύσσαν ἐλαίην</l>
<l n="403">ἠιόνας ποταμοῖο διέδραμεν ἄκρον ἀπʼ ἄκρου ...</l>
<l n="404">καὶ Κάλαμος ταχύγουνος ἑκούσιος ἤριπε γαίῃ,</l>
<l n="405">καὶ Καρπῷ χαρίεντι θελήμονα κάλλιπε νίκην. </l>
<l n="406">παιδὶ δὲ λουομένῳ συνελούετο κοῦρος ἀθύρων,</l>
<l n="407">καὶ πάλιν εἴκελον ἄλλον ἐν ὕδασιν εἶχον ἀγῶνα,</l>
<l n="408">καὶ βραδὺς ἐν προχοῇσιν ἐνήχετο Καρπὸν ἐάσας</l>
<l n="409">πρόσθε μολεῖν, ἵνα χερσὶν ὀπίστερος οἴδματα τέμνων</l>
<l n="410">καρποῦ νηχομένοιο παρὰ σφυρὰ δεύτερος ἔλθῃ </l>
<l n="411">ἠιθέου προθέοντος ἐλεύθερα νῶτα δοκεύων.</l>
<l n="412">καὶ διερῆς βαλβῖδος ἔην δρόμος· ἤρισαν ἄμφω,</l>
<l n="413">τίς τίνα νικήσειεν, ὅπως παλινόστιμος ἔλθῃ</l>
<l n="414">ὄχθης ἀμφοτέρης διδυμάονα νύσσαν ἀμείβων</l>
<l n="415">γαῖαν ἐς ἀντιπέραιαν ἐρεσσομένων παλαμάων· </l>
<l n="416">καὶ προχοὴν ὁδὸν εἶχεν· ἀεὶ δέ οἱ ἐγγὺς ἱκάνων</l>
<pb id="v.1.p.388"/>
<l n="417">κοῦρος ἐπειγομένης παλάμης πεφιδημένος ὁρμῆς</l>
<l n="418">νηχομένων σκοπίαζε ῥοδόχροα δάκτυλα χειρῶν·</l>
<l n="419">καὶ Κάλαμος προκέλευθος ἑὴν ἀνεσείρασεν ὁρμήν,</l>
<l n="420">ἠιθέῳ δʼ ὑπόειξε· καὶ ἔδραμε χεῖρας ἐρέσσων </l>
<l n="421">κοῦρος ἀελλήεις, ὑπὲρ οἴδματος αὐχένα τείνων·</l>
<l n="422">καί νύ κεν ἐκ ῥοθίων ἐπεβήσατο Καρπὸς ἀρούρης,</l>
<l n="423">καὶ μετὰ χερσαίην ποταμηίδα δύσατο νίκην,</l>
<l n="424">ἀλλά μιν ἀντικέλευθος ἀνεστυφέλιξεν Ἀήτης,</l>
<l n="425">καὶ γλυκὺν ἔκτανε κοῦρον ἀμείλιχος· ἠιθέου γὰρ </l>
<l n="426">οἰγομένῳ νήριθμον ὕδωρ ἐπεσύρετο λαιμῷ.</l>
<l n="427">καὶ Κάλαμος φθονεροῖο φυγὼν ἀνέμοιο θυέλλας</l>
<l n="428">ἔκτοθεν ἡβητῆρος ἐδύσατο γείτονας ἀκτάς·</l>
<l n="429">καὶ φίλον οὐ παρεόντα καὶ οὐκ ἀίοντα νοήσας</l>
<l n="430">ἱμερόεν στενάχων κινυρῇ βρυχήσατο φωνῇ· </l>
<l n="431">Ν̔ηιάδες, φθέγξασθε, τίς ἥρπασε Καρπὸν Ἀήτης;</l>
<l n="432">ναί, λίτομαι, πυμάτην δότε μοι χάριν, ἔλθετε πηγὴν</l>
<l n="433">εἰς ἑτέρην, καὶ πατρὸς ἐμοῦ θανατηφόρον ὕδωρ</l>
<l n="434">φεύγετε, μηδὲ πίητε ῥόον Καρποῖο φονῆα.</l>
<l n="435">οὐ μὲν ἐμὸς γενέτης νέον ἔκτανεν· ἀλλὰ μεγαίρων </l>
<l n="436">καὶ Καλάμῳ μετὰ Φοῖβον ἀπώλεσε Καρπὸν Ἀήτης,</l>
<l n="437">καὶ τάχα μιν ποθέων ζηλήμονι τύψεν ἀέλλῃ,</l>
<l n="438">ἠιθέῳ μετὰ δίσκον ἄγων ἀντίπνοον αὔρην.</l>
<l n="439">οὔ πω ἐμὸς προχοῇσι λελουμένος ἄνθορεν ἀστήρ,</l>
<l n="440">οὔ πω ἐμὸς σελάγιζεν Ἑωσφόρος· ἀλλὰ ῥεέθροις </l>
<l n="441">καρποῦ δυομένοιο, τί μοι φάος εἰσέτι λεύσσειν;</l>
<l n="442">νηιάδες, φθέγξασθε, τίς ἔσβεσε φέγγος Ἐρώτων; </l>
<l n="446">δηθύνεις ἔτι, κοῦρε; τί σοι τόσον εὔαδεν ὕδωρ; </l>
<l n="447">κρείσσονα μὴ φίλον εὗρες ἐν ὕδασι, τῷ παραμίμνων</l>
<l n="448">δειλαίου Καλάμοιο πόθους ἔρριψας ἀήταις;</l>
<l n="449">εἰ μία Νηιάδων σε δυσίμερος ἥρπασε Νύμφη,</l>
<pb id="v.1.p.390"/>
<l n="450">ἔννεπε, καὶ πάσῃσι κορύσσομαι· εἰ δέ σε τέρπει </l>
<l n="451">γνωτῆς ἡμετέρης γαμίων ὑμέναιος Ἐρώτων,</l>
<l n="452">εἰπέ, καὶ ἐν προχοῇσιν ἐγὼ σέο παστὸν ἀνάψω.</l>
<l n="453">Καρπέ, παραπλώεις με λελασμένος ἠθάδος ὄχθης;</l>
<l n="454">κάμνον ἐγὼ καλέων σε, καὶ οὐ βοόωντος ἀκούεις.</l>
<l n="455">εἰ Νότος, εἰ θρασὺς Εὖρος ἐπέπνεεν, αὐτὸς ἀλάσθω </l>
<l n="456">νηλειὴς ἀχόρευτος, ἀτάσθαλος ἐχθρὸς Ἐρώτων·</l>
<l n="457">εἰ βορέης σε δάμασσεν, ἐς Ὠρείθυιαν ἱκάνω.</l>
<l n="458">εἰ δέ σε κῦμα κάλυψε καὶ οὐκ ᾐδέσσατο μορφήν,</l>
<l n="459">καί σε πατὴρ ἐμὸς εἷλεν ἀφειδέι κύματος ὁλκῷ,</l>
<l n="460">ὕδασιν ἀνδροφόνοισιν ἑὸν καὶ παῖδα δεχέσθω, </l>
<l n="461">καὶ Κάλαμον κρύψειεν ὀλωλότος ἐγγύθι Καρποῦ.</l>
<l n="462">ἀλλὰ πεσὼν προκάρηνος, ὅπῃ θάνε Καρπὸς ἀλήτης,</l>
<l n="463">σβέσσω θερμὸν ἔρωτα πιὼν Ἀχερούσιον ὕδωρ.</l>
<l n="464">εἶπεν ἀναβλύζων βλεφάρων ῥόον· ἀμφὶ δὲ νεκρῷ</l>
<l n="465">κυανέην πλοκαμῖδα κατηφέι τάμνε σιδήρῳ, </l>
<l n="466">ἣν τρέφεν, ἣν κομέεσκε, καὶ ὤρεγε πενθάδα χαίτην</l>
<l n="467">Μαιάνδρῳ γενετῆρι, καὶ ὑστατίην φάτο φωνήν·</l>
<l n="468">ʽδ̔έξο μετὰ πλοκάμους καὶ ἐμὸν δέμας· οὐ δύναμαι γὰρ</l>
<l n="469">εἰς μίαν ἠριγένειαν ἰδεῖν φάος ἔκτοθι Καρποῦ·</l>
<l n="470">καρπῷ καὶ Καλάμῳ βιοτὴ μία, καὶ λάχον ἄμφω </l>
<l n="471">εἴκελον οἶστρον Ἔρωτος ἐπὶ χθονός· ὑδατόεις δὲ</l>
<l n="472">εἶς μόρος ἀμφοτέροισι καὶ ἐν προχοῇσι γενέσθω.</l>
<l n="473">τεύξατε, Νηιάδες, ποταμηίδος ὑψόθεν ὄχθης</l>
<l n="474">ἄκριτον ἀμφοτέροισι κενήριον, ἀμφὶ δὲ τύμβῳ</l>
<l n="475">γράμμασι πενθαλέοισιν ἔπος κεχαραγμένον ἔστω· </l>
<l n="476">‘Καρποῦ καὶ Καλάμοιο πέλω τάφος, οὓς πάρος ἄμφω</l>
<l n="477">ἀλλήλους ποθέοντας ἀμείλιχον ἔκτανεν ὕδωρ.’ </l>
<pb id="v.1.p.392"/>
<l n="443">καὶ Καλάμῳ δυσέρωτι, κασιγνήτῳ περ ἐόντι, </l>
<l n="444">βαιὸν ἕνα θνήσκοντι δαΐξατε βότρυν ἐθείρης,</l>
<l n="445">καὶ πλοκάμους ξύμπαντας ὀλωλότι κείρατε Καρπῷ.ʼ </l>
<l n="478">εἶπε, καὶ αὐτοκύλιστος ἐπωλίσθησε ῥεέθρῳ </l>
<l n="479">πατρὸς ἀναινομένοιο πιὼν παιδοκτόνον ὕδωρ.</l>
<l n="480">καὶ Κάλαμος καλάμοισιν ἐπώνυμον ὤπασε μορφὴν </l>
<l n="481">ἰσοφυῆ, καὶ Καρπὸς ἀέξετο καρπὸς ἀρούρης.’</l>
<l n="482">τοῖα παρηγορέων φιλίῳ μειλίξατο μύθῳ</l>
<l n="483">θοῦρος Ἔρως, γλυκὺ κέντρον ἐλαφρίζων Διονύσῳ.</l>
<l n="484">καὶ κινυρῇ πολὺ μᾶλλον ἱμάσσετο θυμὸν ἀνίῃ</l>
<l n="485">ἠιθέου διὰ πότμον ἀώριον.—ἀσταθέος δὲ </l>
<l n="486">θυγατέρες Λυκάβαντος, ἀελλοπόδοιο τοκῆος,</l>
<l n="487">εἰς δόμον Ἠελίοιο ῥοδώπιδες ἤιον Ὧραι·</l>
<l n="488">ὧν ἡ μὲν νιφόεντι κατάσκιον ἀμφὶ προσώπῳ</l>
<l n="489">λεπταλέον πέμπουσα κελαινεφέος σέλας αἴγλης</l>
<l n="490">ψυχρὰ χαλαζήεντι συνήρμοσε ταρσὰ πεδίλῳ, </l>
<l n="491">καὶ διερῷ πλοκαμῖδας ἐπισφίγξασα καρήνῳ</l>
<l n="492">ὀμβροτόκον κρήδεμνον ἐπεσφήκωσε μετώπῳ,</l>
<l n="493">καὶ χλοερὸν στέφος εἶχε καρήατι, χιονέῃ δὲ</l>
<l n="494">στήθεα παχνήεντα κατέσκεπε λευκάδι μίτρῃ·</l>
<l n="495">ἡ δὲ χελιδονίων ἀνέμων τερψίμβροτον αὔρην </l>
<l n="496">ἔπτυε φυσιόωσα, φιλοζεφύρου δὲ καρήνου</l>
<l n="497">εἰαρινὴν δροσόεντι κόμην μιτρώσατο δεσμῷ,</l>
<l n="498">ἀνθεμόεν γελόωσα, διαιθύσσουσα δὲ πέπλου</l>
<l n="499">ὄρθριον οἰγομένοιο ῥόδου δολιχόσκιον ὀδμὴν</l>
<l n="500">διπλόον ἔπλεκε κῶμον Ἀδώνιδι καὶ Κυθερείῃ· </l>
<pb id="v.1.p.394"/>
<l n="501">ἄλλη ἅμα γνωτῇσι θαλυσιὰς ἔστιχεν Ὥρη,</l>
<l n="502">καὶ στάχυν ἀκροκόμοισι περιφρίσσοντα κορύμβοις</l>
<l n="503">δεξιτερῇ κούφιζε καὶ ὀξυτόμου γένυν ἅρπης</l>
<l n="504">ἄγγελον ἀμητοῖο, δέμας δʼ ἐσφίγγετο κούρη</l>
<l n="505">ἀργενναῖς ὀθόνῃσιν, ἑλισσομένης δὲ χορείῃ </l>
<l n="506">φαίνετο λεπταλέοιο διʼ εἵματος ὄργια μηρῶν,</l>
<l n="507">καὶ νοτεροὺς ἱδρῶτας ἀνιεμένοιο προσώπου</l>
<l n="508">θερμοτέρῳ Φαέθοντι καθικμαίνοντο παρειαί·</l>
<l n="509">ἄλλη δʼ εὐαρότοιο προηγήτειρα χορείης</l>
<l n="510">θαλλὸν ἐλαιήεντα λιπότριχι δήσατο κόρσῃ </l>
<l n="511">ἑπταπόρου ποταμοῖο διάβροχον ὕδασι Νείλου,</l>
<l n="512">καὶ ψεδνὴν μεθέπουσα μαραινομένην τρίχα κόρσης</l>
<l n="513">καρφαλέον δέμας εἶχεν, ἐπεὶ φθινοπωρὶς ἐοῦσα</l>
<l n="514">φυλλοχόοις ἀνέμοις ἀπεκείρατο δενδράδα χαίτην·</l>
<l n="515">οὔ πω γὰρ χρυσέων ἑλίκων πλεκτοῖσι κορύμβοις </l>
<l n="516">βότρυες ἀμπελόεντες ἐπέρρεον αὐχένι νύμφης,</l>
<l n="517">οὐδέ μιν οἰνωθεῖσα φιλακρήτῳ παρὰ ληνῷ</l>
<l n="518">πορφυρέης ἐμέθυσσε Μαρωνίδος ἰκμὰς ἐέρσης,</l>
<l n="519">οὐδὲ παλινδίνητος ἀνέδραμε κισσὸς ἀλήτης·</l>
<l n="520">ἀλλὰ τότε χρόνος ἦλθε μεμορμένος, οὗ χάριν αὐταὶ </l>
<l n="521">εἰς δόμον Ἠελίοιο συνήλυδες ἔδραμον Ὧραι.</l>
</div1>
<div1 type="book" n="12">
<argument>
<l n="1">δωδεκάτῳ φρένα τέρψον, ὅπῃ νέον ἄνθος Ἐρώτων</l>
<l n="2">ἄμπελος εἶδος ἀνῆκεν ἐς ἀμπελόεσσαν ὀπώρην.</l>
</argument>
<l n="1">ὣς αἱ μὲν δυτικοῖο παρʼ ὀφρύσιν Ὠκεανοῖο</l>
<l n="2">ἠελίου γονόεντος ἐναυτίλλοντο μελάθροις.</l>
<l n="3">τῇσι δὲ νισσομένῃσι συνήντεεν Ἕσπερος ἀστὴρ</l>
<l n="4">θρῴσκων ἐκ μεγάροιο· διεσσυμένη δὲ καὶ αὐτὴ</l>
<l n="5">ἀρτιφανὴς ἀνέτελλε βοῶν ἐλάτειρα Σελήνη. </l>
<l n="6">αἱ δὲ φερεζώοιο παρʼ ὄμμασιν Ἡνιοχῆος</l>
<l n="7">κάρπιμον ἴχνος ἔκαμψαν. ὁ μὲν δρόμον ἄρτι τελέσσας</l>
<l n="8">ἠερόθεν νόστησε· πυριγλήνου δʼ ἐλατῆρος</l>
<l n="9">φωσφόρος αἰγλήεις τετράζυγος ἐγγύθι δίφρου</l>
<l n="10">θήκατο θερμὰ λέπαδνα καὶ ἀστερόεσσαν ἱμάσθλην, </l>
<l n="11">γείτονος Ὠκεανοῖο παρὰ προχοῇσι καθήρας</l>
<l n="12">μυδαλέων ἱδρῶτι πυριτρεφέων δέμας ἵππων·</l>
<l n="13">πῶλοι δʼ αὐχενίας νοτερὰς δονέοντες ἐθείρας</l>
<l n="14">μαρμαρέοις ὀνύχεσσιν ἐπέκτυπον αἴθοπι φάτνῃ.</l>
<l n="15">θυγατέρες δὲ Χρόνοιο πέριξ φλογεροῖο θοώκου </l>
<l n="16">ἱπτάμεναι <note n="1" place="unspecified" anchored="yes">qugate/res ... i(pta/menai MSS., quga/teras ... i(ptame/nas Ludsich.</note> στεφανηδὸν ἀτειρέος Ἡνιοχῆος</l>
<l n="17">τέσσαρας ἠσπάζοντο δυώδεκα κυκλάδες Ὧραι,</l>
<l n="18">δμωίδες Ἠελίοιο, συνήλυδες αἴθοπι δίφρῳ,</l>
<pb id="v.1.p.398"/>
<l n="19">μυστιπόλοι Λυκάβαντος ἀμοιβάδες· ὠγυγίῳ γὰρ</l>
<l n="20">αὐχένα δοῦλον ἔκαμψαν ὅλου νωμήτορι κόσμου. </l>
<l n="21">καὶ οἱ ἀνηΰτησεν ἔπος σταφυληκόμος Ὥρη</l>
<l n="22">μάρτυρον ἱκεσίης σχομένη φθινοπωρίδος ἅρπην·</l>
<l n="23">‘Ἠέλιε ζείδωρε, φυτηκόμε, κοίρανε καρπῶν,</l>
<l n="24">οἰνοτόκον πότε βότρυν ἀεξήσουσιν ἀλωαί;</l>
<l n="25">καὶ μακάρων τίνι τοῦτο γέρας μνηστεύεται Αἰών; </l>
<l n="26">ναί, λίτομαι, μὴ κρύπτε, κασιγνήτων ὅτι μούνη</l>
<l n="27">πασάων ἀγέραστος ἐγὼ πέλον· οὐ γὰρ ὀπώρην,</l>
<l n="28">οὐ στάχυν, οὐ λειμῶνα, καὶ οὐ Διὸς ὄμβρον ἀέξω.’</l>
<l n="29">ἔννεπεν· ἐσσομένης δὲ τιθηνήτειραν ὀπώρης</l>
<l n="30">ἠέλιος θάρσυνε, καὶ ἀντιπόρῳ παρὰ τοίχῳ </l>
<l n="31">δάκτυλον ὀρθώσας ἐπεδείκνυε κυκλάδι κούρῃ</l>
<l n="32">κύρβιας Ἁρμονίης ἑτερόζυγας, αἷς ἔνι κεῖται</l>
<l n="33">εἰν ἑνὶ θέσφατα πάντα, τά περ πεπρωμένα κόσμῳ</l>
<l n="34">πρωτογόνοιο Φάνητος ἐπέγραφε μαντιπόλος χείρ,</l>
<l n="35">καὶ γραφίδων ποίκιλλεν ἐφάρμενον οἶκον ἑκάστῃ. </l>
<l n="36">καί τινα μῦθον ἔειπε πυρὸς ταμίης Ὑπερίων·</l>
<l n="37">‘Κύρβιδι μὲν τριτάτῃ, πόθεν ἔσσεται οἰνὰς ὀπώρη,</l>
<l n="38">γνώσεαι, ἧχι Λέων καὶ Παρθένος· ἐν δὲ τετάρτῃ,</l>
<l n="39">τίς σταφυλῆς σκηπτοῦχος, ὅπῃ γλυκὺ νέκταρ ἀφύσσων</l>
<l n="40">γραπτῇ χειρὶ κύπελλον ἀερτάζει Γανυμήδης.’ </l>
<l n="41">τοῖα θεοῦ φαμένοιο, φιλάμπελος ἔτρεχε κούρη</l>
<l n="42">ὄμματα δινεύουσα, καὶ ὀμφαίῳ παρὰ τοίχῳ</l>
<l n="43">πρώτην κύρβιν ὄπωπεν ἀτέρμονος ἥλικα κόσμου</l>
<l n="44">εἰν ἑνὶ πάντα φέρουσαν, ὅσα σκηπτοῦχος Ὀφίων</l>
<pb id="v.1.p.400"/>
<l n="45">ἤνυσεν, ὅσσα τέλεσσε γέρων Κρόνος, ὁππότε τέμνων </l>
<l n="46">ἄρσενα πατρὸς ἄροτρα λεχώιον ἤροσεν ὕδωρ,</l>
<l n="47">σπείρων ἄσπορα νῶτα θυγατρογόνοιο θαλάσσης,</l>
<l n="48">ὅς ποτε λάινον υἷα κεχηνότι δέξατο λαιμῷ</l>
<l n="49">Ζηνὸς ψευδομένοιο νόθον δέμας εἰλαπινάζων·</l>
<l n="50">καὶ λίθος ἐνδομύχων τεκέων μαιώσατο φύτλην </l>
<l n="51">φόρτον ἀκοντίζων ἐγκύμονος ἀνθερεῶνος.</l>
<l n="52">ἀλλʼ ὅτε μαρναμένοιο Διὸς πυριλαμπέα νίκην</l>
<l n="53">καὶ Κρονίου νιφετοῖο χαλαζήεσσαν Ἐνυὼ</l>
<l n="54">ἀμφίπολος Φαέθοντος ἀελλόπος ἔδρακεν Ὥρη,</l>
<l n="55">γείτονα δέρκετο κύρβιν ἀμοιβαδίς· εἶχε δὲ κείνη, </l>
<l n="56">πῶς βροτέην ὤδινε γονὴν πίτυς, ἢ πόθεν ἄφνω</l>
<l n="57">δενδρείην γονόεσσαν ἀναπτύξασα λοχείην</l>
<l n="58">ἄσπορον αὐτοτέλεστον ἀνήρυγεν υἱέα πεύκη,</l>
<l n="59">καὶ πόθεν ἄστεα πάντα κατέκλυσεν ὑέτιος Ζεὺς</l>
<l n="60">ἠλιβάτοις πελάγεσσιν ἄγων ὑψούμενον ὕδωρ, </l>
<l n="61">πῶς Νότος ἐκ Βορέαο, καὶ ἐκ Λιβὸς Εὖρος ἱμάσσων</l>
<l n="62">λάρνακα Δευκαλίωνος ἀλήμονα, γείτονα Μήνης,</l>
<l n="63">εἰς πλόον ἠερόφοιτον ἐκούφισεν ἄμμορον ὅρμου.</l>
<l n="64">καὶ τριτάτην ὅτε κύρβιν ἐπέδραμεν εὔποδι ταρσῷ</l>
<l n="65">μυστιπόλος Λυκάβαντος, ἕλιξ στηρίζετο κούρη, </l>
<l n="66">μόρσιμα παπταίνουσα πολύτροπα θέσφατα κόσμου,</l>
<l n="67">γράμματα φοινίσσοντα, σοφῇ κεχαραγμένα μίλτῳ,</l>
<pb id="v.1.p.402"/>
<l n="68">ὁππόσα ποικιλόμυθος ἐπέγραφεν ἀρχέγονος φρήν,</l>
<l n="69">τοῖα προθεσπίζοντα, καὶ ἐν πινάκεσσιν ἀνέγνω·</l>
<l n="70">‘Ἥρης βουκόλος Ἄργος ἐς ὄρνεον εἶδος ἀμείψει </l>
<l n="71">φαιδρὸν ἔχων <add>βλοσυρῶν</add> βλεφάρων τύπον <note n="1" place="unspecified" anchored="yes">e)/xwn blefa/rwn tu/pon MSS., tu/pon <add>i)o/lon</add> Scaliger. <add>blosurw=n</add> blefa/rwn Rose.</note> ἀλλὰ καὶ αὐτὴ</l>
<l n="72">Ἁρπαλύκη μετὰ λέκτρον ἀλιτροβίων ὑμεναίων</l>
<l n="73">υἱέα δαιτρεύσασα θυγατρογάμῳ γενετῆρι</l>
<l n="74">ἠερίην πτερόεσσαν ἐρετμώσειε πορείην</l>
<l n="75">ὄρνις ἀελλήεσσα· καὶ ἱστοπόνος φιλομήλη </l>
<l n="76">ἔσσεται αἰολόδειρος ὑποτρύζουσα χελιδών,</l>
<l n="77">μαρτυρίην βοόωσα λιπογλώσσοιο σιωπῆς,</l>
<l n="78">δαίδαλα φωνήεντα σοφῷ γράψασα χιτῶνι·</l>
<l n="79">καὶ Νιόβη Σιπύλοιο παρὰ σφυρὰ πέτρος ἐχέφρων</l>
<l n="80">δάκρυσι λαϊνέοισιν ὀδυρομένη στίχα παίδων </l>
<l n="81">στήσεται οἰκτρὸν ἄγαλμα. καὶ ἔσσεται αὐτόθι γείτων</l>
<l n="82">Πύρρος ἐρωμανέων Φρύγιος λίθος, εἰσέτι Ῥείης</l>
<l n="83">οἶστρον ἔχων ἀθέμιστον ἀνυμφεύτων ὑμεναίων,</l>
<l n="84">Θίσβη δʼ ὑγρὸν ὕδωρ καὶ Πύραμος, ἥλικες ἄμφω,</l>
<l n="85">ἀλλήλους ποθέοντες· ἐυστεφάνοιο δὲ κούρης </l>
<pb id="v.1.p.404"/>
<l n="86">μίλακος ἱμείρων Κρόκος ἔσσεται ἄνθος Ἐρώτων·</l>
<l n="87">καὶ γαμίην μετὰ νύσσαν ἀελλοπόδων Ὑμεναίων</l>
<l n="88">καὶ Παφίης μετὰ μῆλα λεοντείην ἐπὶ μορφὴν</l>
<l n="89">Ἄρτεμις οἰστρήσειεν ἀμειβομένην Ἀταλάντην.’</l>
<l n="90">καὶ τὰ μὲν εἰν ἑνὶ πάντα παρέστιχεν ἄστατος Ὥρη, </l>
<l n="91">εἰσόκε χῶρον ἵκανεν, ὅπῃ πυρόεις Ὑπερίων</l>
<l n="92">σύμβολα μαντοσύνης ἀνεμώδεϊ πέφραδε κούρῃ,</l>
<l n="93">ἧχι Λέων ἐτέτυκτο σελασφόρος, ἧχι καὶ αὐτὴ</l>
<l n="94">παρθένος ἀστερόεσσα νόθῃ ποικίλλετο μορφῇ</l>
<l n="95">οἴνοπα βότρυν ἔχουσα, θερειγενὲς ἄνθος ὀπώρης· </l>
<l n="96">κεῖθι Χρόνου θυγάτηρ πόδας εὔνασε, ταῦτα δʼ ἀνέγνω·</l>
<l n="97">‘Κισσὸς ἀερσιπότης, ἐρόεις νέος, εἰς φυτὸν ἕρπων</l>
<l n="98">ἔσται κισσὸς ἕλιξ καὶ ἐν ἔρνεσιν· ἠιθέου δὲ</l>
<l n="99">ὄρθιος ἐκ Καλάμοιο δόναξ κυρτούμενος αὔραις</l>
<l n="100">λεπτὸν ἀεξιφύτοιο φανήσεται ἔρνος ἀρούρης, </l>
<l n="101">ἡμερίδων στήριγμα· καὶ εἰς φυτὸν εἶδος ἀμείψας</l>
<l n="102">ἄμπελος ἀμπελόεντι χαρίζεται οὔνομα καρπῷ.’</l>
<l n="103">ἀλλʼ ὅτε θέσφατα ταῦτα θαλυσιὰς ἔδρακε κούρη,</l>
<l n="104">δίζετο χῶρον ἐκεῖνον, ὅπῃ παρὰ γείτονι τοίχῳ</l>
<l n="105">ποιητῇ κεχάρακτο τύπῳ Γανυμήδεος εἰκὼν </l>
<l n="106">ἰκμάδα νεκταρέην χρυσέῳ στάζουσα κυπέλλῳ,</l>
<l n="107">ἧχι χαρασσομένων ἐπέων τετράζυγος ὀμφή·</l>
<pb id="v.1.p.406"/>
<l n="108">κεῖθι θεὰ φιλόβοτρυς ἐκώμασεν, εὗρε δὲ νύμφη</l>
<l n="109">θέσφατα κισσοφόρῳ πεφυλαγμένα ταῦτα Λυαίῳ·</l>
<l n="110">‘Φοίβῳ Ζεὺς ἐπένευσεν ἔχειν μαντώδεα δάφνην, </l>
<l n="111">καὶ ῥόδα φοινίσσοντα ῥοδόχροϊ Κυπρογενείῃ,</l>
<l n="112">γλαυκὸν Ἀθηναίῃ γλαυκώπιδι θαλλὸν ἐλαίης,</l>
<l n="113">καὶ στάχυας Δήμητρι, καὶ ἡμερίδας Διονύσῳ.’</l>
<l n="114">τοῖα μὲν ἐν γραφίδεσσι φιλεύιος ἔδρακε κούρη·</l>
<l n="115">τερπομένη δʼ ἤιξε, κασιγνήτας δὲ λαβοῦσα </l>
<l n="116">εἰς ῥόον ἠῴοιο διέστιχεν Ὠκεανοῖο</l>
<l n="117">ἱπποσύνῃ Φαέθοντος ὁμόδρομος.—οὐ δὲ Λυαίῳ</l>
<l n="118">φάρμακον ἦν ἑτάροιο δεδουπότος, οὐδὲ χορείης</l>
<l n="119">μνῆστις ἔην· φιλίῳ δὲ νόον δεδονημένος οἴστρῳ</l>
<l n="120">αἴλινα πικρὰ λίγαινεν, ἀκηδέστῳ δὲ σιωπῇ </l>
<l n="121">χάλκεα νῶτα λέλοιπεν ἀδουπήτοιο βοείης·</l>
<l n="122">οὐδέ ἑ πηκτὶς ἔτερπεν. ἀμειδήτῳ δὲ προσώπῳ</l>
<l n="123">οἰκτρὰ κινυρομένοιο φιλοστόργου Διονύσου,</l>
<l n="124">ἔσχετο μὲν Λυδοῖο ῥόος δονακώδεος Ἕρμου</l>
<l n="125">κραιπνὰ κυλινδομένου προχοῆς ἀνεμώδεϊ παλμῷ, </l>
<l n="126">οὐδὲ ῥέειν μενέαινε· βαθυκτεάνῳ δὲ ῥεέθρῳ</l>
<l n="127">Πακτωλὸς κροκόεις ἀνεσείρασε πένθιμον ὕδωρ</l>
<l n="128">ἀνδρὸς ἔχων μίμημα κατηφέος· ἀμφὶ δὲ νεκρῷ</l>
<l n="129">πηγαίων ἀνέκοψε παλίσσυτον ὁλκὸν ἐναύλων</l>
<l n="130">Σαγγάριος προχέων Φρύγιον ῥόον· αἰνοτόκου δὲ </l>
<l n="131">Τανταλίδος στοναχῇσι διάβροχος ἄπνοος εἰκὼν</l>
<l n="132">διπλόα δάκρυα χεῦεν, ὀδυρομένου Διονύσου·</l>
<l n="133">καὶ πίτυς αἰάζουσα συνέμπορος ἥλικι πεύκῃ</l>
<l n="134">λεπταλέον ψιθύριζεν· ἀκερσικόμου δὲ καὶ αὐτὴ</l>
<l n="135">Φοίβου δένδρον ἐοῦσα κόμην ἀπεσείσατο δάφνη </l>
<pb id="v.1.p.408"/>
<l n="136">πενθαλέοις ἀνέμοις· λιπαρὴ δʼ ἄτμητος ἐλαίη</l>
<l n="137">φύλλα χαμαὶ κατέχευε, καὶ εἰ φυτὸν ἦεν Ἀθήνης.</l>
<l n="138">τοῖα πόθῳ στενάχοντος ἀδακρύτου Διονύσου</l>
<l n="139">φρικτὰ μετετρέψαντο παλίλλυτα νήματα Μοίρης·</l>
<l n="140">καὶ γόον ἀχνυμένοιο παραιφαμένη Διονύσου </l>
<l n="141">Ἄτροπος ἐμπεδόμυθος ἀνήρυγεν ἔνθεον ὀμφήν·</l>
<l n="142">‘Ζώει τοι, Διόνυσε, τεὸς νέος, οὐδὲ περήσει</l>
<l n="143">πικρὸν ὕδωρ Ἀχέροντος· ἀκαμπέα δʼ εὗρεν ὀλέσσαι</l>
<l n="144">σὸς γόος ἀτρέπτου παλινάγρετα νήματα Μοίρης·</l>
<l n="145">ἄμπελος οὐ τέθνηκε, καὶ εἰ θάνεν· ἱμερόεν γὰρ </l>
<l n="146">εἰς ποτόν, εἰς γλυκὺ νέκταρ ἐγὼ σέο κοῦρον ἀμείψω·</l>
<l n="147">τὸν μὲν ἐυτροχάλου παλάμης βητάρμονι παλμῷ</l>
<l n="148">δόρπιον ἁρμονίην διδυμόθροος αὐλὸς ἀράσσων</l>
<l n="149">ὑμνήσει, Φρύγα ῥυθμὸν ἔχων ἤ Δωρίδα μολπήν·</l>
<l n="150">ἠέ μιν ἐν θυμέλῃσιν ἀνὴρ εὔρυθμος ἀείσει </l>
<l n="151">Ἀονίου καλάμοιο χέων Ἰσμήνιον ἠχὼ</l>
<l n="152">ἢ ναέταις Μαραθῶνος· ἀνευάξουσι δὲ Μῦσαι</l>
<l n="153">ἄμπελον ἱμερόεντα σὺν ἀμπελόεντι Λυαίῳ.</l>
<l n="154">καὶ σκολιὴν πλοκάμοιο λιπὼν ὀφιώδεα μίτρην</l>
<l n="155">στέμματα βοτρυόεντα περιπλέξεις σέο χαίτῃ, </l>
<l n="156">Φοίβῳ ζῆλον ἄγων, ὅτι πένθιμα χειρὶ τιταίνει</l>
<l n="157">αἴλινα δενδρήεντα φιλοκλαύτων ὑακίνθων,</l>
<l n="158">καὶ σὺ ποτὸν μεθέπεις, βροτέης ἄμπαυμα γενέθλης,</l>
<l n="159">νέκταρος οὐρανίου χθόνιον τύπον, ἀνθεμόεν δὲ</l>
<l n="160">παιδὸς Ἀμυκλαίοιο τεὸς νεὸς νέος εὖχος ἐλέγξει· </l>
<l n="161">εἰ δὲ πόλις κείνοιο μαχήμονα χαλκὸν ἀείρει,</l>
<pb id="v.1.p.410"/>
<l n="162">καὶ σέθεν ἠιθέοιο φεραυγέα πατρὶς ἀέξει</l>
<l n="163">ὑγρὸν ἐρευθομένης ποταμηίδος ὄμβρον ἐέρσης,</l>
<l n="164">χρυσῷ ὅλη κομόωσα, καὶ οὐ χαίρουσα σιδήρῳ·</l>
<l n="165">εἰ ποταμοῦ κελάδοντος ἀγάλλεται ἀμφὶ ῥεέθρῳ, </l>
<l n="166">φέρτερον Εὐρώταο πέλει Πακτώλιον ὕδωρ.</l>
<l n="167">Ἄμπελε, πένθος ὄπασσας ἀπενθήτῳ Διονύσῳ,</l>
<l n="168">ὄφρα μελιρραθάμιγγος ἀεξομένου σέθεν οἴνου</l>
<l n="169">τερπωλὴν ὀπάσειας ὅλῳ τετράζυγι κόσμῳ</l>
<l n="170">καὶ σπονδὴν μακάρεσσι καὶ εὐφροσύνην Διονύσῳ· </l>
<l n="171">Βάκχος ἄναξ δάκρυσε, βροτῶν ἵνα δάκρυα λύσῃ.’</l>
<l n="172">ὣς φαμένη γνωτῇσι συνέμπορος ἔστιχε δαίμων.</l>
<l n="173">καὶ κινυρῷ μέγα θάμβος ἐφαίνετο μάρτυρι Βάκχῳ·</l>
<l n="174">καὶ γὰρ ἀναΐξας ἐρόεις νέκυς ὡς ὄφις ἕρπων</l>
<l n="175">ἄμπελος αὐτοτέλεστος ἑὴν ἠλλάξατο μορφήν, </l>
<l n="176">καὶ πέλε νήδυμον ἄνθος· ἀμειβομένοιο δὲ νεκροῦ</l>
<l n="177">γαστὴρ θάμνος ἔην περιμήκετος, ἄκρα δὲ χειρῶν</l>
<l n="178">ἀκρεμόνες βλάστησαν, ἐνερρίζωντο δὲ ταρσοί,</l>
<l n="179">βόστρυχα βότρυες ἦσαν, ἐμορφώθη δὲ καὶ αὐτὴ</l>
<l n="180">νεβρὶς ἀεξομένης πολυδαίδαλον ἄνθος ὀπώρης, </l>
<l n="181">ἀμπελόεις δὲ κόρυμβος ἔην δολιχόσκιος αὐχήν,</l>
<l n="182">ἰσοφυὴς δʼ ἀγκῶνι τιταίνετο καμπύλος ὄρπηξ</l>
<l n="183">οἰδαίνων σταφυλῇσιν, ἀμειβομένου δὲ καρήνου</l>
<l n="184">γναμπτῆς κυρτὰ κόρυμβα τύπον μιμεῖτο κεραίης.</l>
<l n="185">κεῖθι φυτῶν στίχες ἦσαν ἀπείρονες· αὐτοτελὴς δὲ </l>
<l n="186">ὄρχατος ἀμπελόεις χλοεροὺς ὄρπηκας ἑλίσσων</l>
<l n="187">οἴνοπι γείτονα δένδρα νέῳ μιτρώσατο καρπῷ.</l>
<l n="188">καὶ νέον ἔπλετο θάμβος, ἐπεὶ τότε κοῦρος ἀθύρων,</l>
<l n="189">εἰς φυτὸν ὑψιπέτηλον ἑὸν πόδα λοξὸν ἑλίσσων,</l>
<l n="190">κισσὸς ἀερσιπότητος ἑὴν δενδρώσατο μορφήν, </l>
<pb id="v.1.p.412"/>
<l n="191">καὶ πέλεν ἀγκύλον ἔρνος ἐπώνυμον, ἀρτιφυῆ δὲ</l>
<l n="192">ὄρχατον ἡμερίδων σκολιῷ μιτρώσατο δεσμῷ.</l>
<l n="193">καὶ φιλίοις πετάλοισι κατάσκιον ἔσκεπε κόρσην,</l>
<l n="194">καὶ πλοκάμους ἐμέθυσσε φιλακρήτων ἀπὸ φύλλων</l>
<l n="195">κυδιόων Διόνυσος· ἀεξιφύτοιο δὲ κούρου </l>
<l n="196">ἄρτι πεπαινομένης ἐδρέψατο καρπὸν ὀπώρης.</l>
<l n="197">καὶ θεὸς αὐτοδίδακτος ἄτερ ποδὸς ἔκτοθι ληνοῦ,</l>
<l n="198">βότρυν ἐπισφίγγων παλάμης βεβριθότι καρπῷ,</l>
<l n="199">χερσὶ περιπλεκέσσι μέθης ὠδῖνα πιέζων</l>
<l n="200">πορφυρέης ἀνέφηνε νεόρρυτον ὄγκον ὀπώρης, </l>
<l n="201">καὶ γλυκερὸν ποτὸν εὗρε· οἰνοχύτου Διονύσου</l>
<l n="202">λευκὰ διαινομένων ἐρυθαίνετο δάκτυλα χειρῶν.</l>
<l n="203">καὶ δέπας ἀγκύλον εἶχε βοὸς κέρας· ἡδυπότου δὲ</l>
<l n="204">χείλεσιν ἀκροτάτοισιν ἐγεύσατο Βάκχος ἐέρσης,</l>
<l n="205">γεύσατο καὶ καρποῖο, καὶ ἀμφοτέροις φρένα τέρπων </l>
<l n="206">μῦθον ἀγηνορέοντος ἀνήρυγεν ἀνθερεῶνος·</l>
<l n="207">‘Ἀμβροσίην καὶ νέκταρ ἐμοῦ Διός, Ἄμπελε, τίκτεις·</l>
<l n="208">ἔρνεα δισσὰ φέρων πεφιλημένα καρπὸν Ἀπόλλων</l>
<l n="209">οὐ φάγε δαφνήεντα καὶ οὐ πίεν ἐξ ὑακίνθου·</l>
<l n="210">οὐ στάχυς ὠδίνει γλυκερὸν ποτόν· ἵλαθι, Δηώ· </l>
<l n="211">εἶδαρ ἐγὼ μερόπεσσι καὶ οὐ πόμα μοῦνον ὀπάσσω.</l>
<l n="212">Ἄμπελε, καὶ σέο πότμος ἐπήρατος· ἦ ῥα καὶ αὐτῆς</l>
<l n="213">εἰς σὲ καὶ εἰς σέο κάλλος ἐθηλύνθη λίνα Μοίρης,</l>
<l n="214">εἰς σὲ καὶ οἰκτίρμων Ἀίδης πέλεν, εἰς σέ καὶ αὐτὴ</l>
<l n="215">Περσεφόνη τρηχεῖαν ἑὴν ἤμειψε μενοινήν, </l>
<l n="216">καὶ σὲ νέκυν ζώγρησε κασιγνήτῳ Διονύσῳ.</l>
<l n="217">οὐ θάνες, ὡς τέθνηκεν Ἀτύμνιος· οὐ Στυγὸς ὕδωρ,</l>
<l n="218">οὐ φλόγα Τισιφόνης, οὐκ ἔδρακες ὄμμα Μεγαίρης·</l>
<l n="219">ζώεις δʼ εἰσέτι, κοῦρε, καὶ εἰ θάνες· οὐδέ σε Λήθης</l>
<l n="220">κρύψεν ὕδωρ, οὐ ξυνὸς ἔχει τάφος· ἀλλὰ καὶ αὐτὴ </l>
<pb id="v.1.p.414"/>
<l n="221">μορφὴν ὑμετέρην ᾐδέσσατο γαῖα καλύψαι·</l>
<l n="222">ἀλλὰ φυτόν σε τέλεσσε πατὴρ ἐμὸς υἷα γεραίρων,</l>
<l n="223">σὸν δέμας εἰς γλυκὺ νέκταρ ἄναξ ἤμειψε Κρονίων.</l>
<l n="224">οὐ φύσις, ὡς γραπτοῖσι Θεραπναίοισι κορύμβοις,</l>
<l n="225">αἴλινον ἀκλαύτοισι τεοῖς ἐχάραξε πετήλοις· </l>
<l n="226">χροιὴν δʼ ὑμετέρην καὶ ἐν ἔρνεσι, κοῦρε, φυλάσσεις·</l>
<l n="227">σῶν μελέων ἀκτῖνα τεὴ κήρυξε τελευτή·</l>
<l n="228">οὔ πώ σε προλέλοιπεν ἐρευθαλέη σέο μορφή.</l>
<l n="229">ἀλλά τεοῦ θανάτου τιμήορος οὔ ποτε λήξω</l>
<l n="230">θυομένῳ τεὸν οἶνον ἐπισπένδων ὀλετῆρι </l>
<l n="231">ἀνδροφόνῳ. σὺ δὲ μῶμον Ἁμαδρυάδεσσιν ἀνάπτεις</l>
<l n="232">σοῖς ἐρατοῖς πετάλοισιν· ἀπʼ εὐόδμων δὲ κορύμβων</l>
<l n="233">ἰκμάδες ὑμετέρων με περιπνείουσιν Ἐρώτων.</l>
<l n="234">καρπὸν ἐγὼ μήλοιο πότε κρητῆρι κεράσσω;</l>
<l n="235">νεκταρέῳ πότε σῦκον ἐπιστάξαιμι κυπέλλῳ; </l>
<l n="236">σῦκον ὁμοῦ καὶ μῆλον ἕχει χάριν ἄχρις ὀδόντων.</l>
<l n="237">οὐ δύναται φυτὸν ἄλλο τεαῖς σταφυλῇσιν ἐρίζειν·</l>
<l n="238">οὐ ῥόδον, οὐ νάρκισσος ἐύχροος, οὐκ ἀνεμώνη,</l>
<l n="239">οὐ κρίνον, οὐχ ὑάκινθος ἰσάζεται ἔρνεϊ Βάκχου,</l>
<l n="240">ὅττι πολυτρίπτοιο νέαις λιβάδεσσιν ὀπώρης </l>
<l n="241">σὸν ποτὸν ἄνθεα πάντα δεδέξεται· ἕν ποτὸν ἔσται</l>
<l n="242">μιγνύμενον πάντεσσι, καὶ εἰς μίαν ἵξεται ὀδμὴν</l>
<l n="243">ἄνθεσι παντοίοις κεκερασμένον· εἰαρινὴν γὰρ</l>
<l n="244">κοσμήσει τεὸν ἄνθος ὅλην λειμωνίδα ποίην.</l>
<l n="245">εἶξον ἐμοί, κλυτότοξε, πολυθρήνων ὅτι φύλλων </l>
<l n="246">πενθαλέῳ μίτρωσας ἀπενθέα βόστρυχα δεσμῷ·</l>
<l n="247">αἴλινα σοῖς πετάλοισι χαράσσεται· εἰ δʼ ἐνὶ κήπῳ</l>
<l n="248">στέμμα φέρει κλυτότοξος, ἐγὼ γλυκὺν οἶνον ἀφύσσω,</l>
<l n="249">καὶ στέφος ἱμερόεν περιβάλλομαι, ἡδυπότην δὲ</l>
<l n="250">ἔνδον ἐμῆς κραδίης ὅλον Ἄμπελον αὐτὸν ἀείρω. </l>
<pb id="v.1.p.416"/>
<l n="251">εἶξον ἐρισταφύλῳ, κορυθαιόλος· αἱματόεις γὰρ</l>
<l n="252">σπένδει λύθρον Ἄρηι, καὶ ἀμπελόεις Διονύσῳ</l>
<l n="253">βότρυος οἰνωθέντος ἐρευθιόωσαν ἐέρσην.</l>
<l n="254">Δηώ, ἐσυλήθης μετὰ Παλλάδος· οὐ γὰρ ἐλαῖαι</l>
<l n="255">εὐφροσύνην τίκτουσι, καὶ οὐ στάχυς ἀνέρα θέλγει, </l>
<l n="256">ὄγχνη καρπὸν ἔχει μελιηδέα, μύρτος ἀέξει</l>
<l n="257">ἄνθεα κηώεντα, καὶ οὐ φρενοθελγέι καρπῷ</l>
<l n="258">ἀνδρομέας ἀνέμοισιν ἀκοντίζουσι μερίμνας·</l>
<l n="259">ὑμείων γενόμην πολὺ φέρτερος· ἡμετέρου γὰρ</l>
<l n="260">οἴνου μὴ παρεόντος ἀτερπέα δεῖπνα τραπέζης, </l>
<l n="261">οἴνου μὴ παρεόντος ἀθελγέες εἰσὶ χορεῖαι.</l>
<l n="262">εἰ δύνασαι, γλαυκῶπι, τεῆς πίε καρπὸν ἐλαίης·</l>
<l n="263">σὸν φυτὸν ἀγλαόδωρος ἐμὴ νίκησεν ὀπώρη,</l>
<l n="264">ὅττι τεᾷ λιπόωντι δέμας χρίουσιν ἐλαίῳ</l>
<l n="265">ἄνδρες ἀεθλητῆρες ἀτερπέες, αἰνοπαθὴς δὲ </l>
<l n="266">εὐνέτιν ἠὲ θύγατρα βαλὼν ξυνήονι πότμῳ,</l>
<l n="267">ἤ τεκέων φθιμένων ἤ μητέρος ἤ γενετῆρος</l>
<l n="268">ἀνὴρ πένθος ἔχων, ὅτε γεύσεται ἡδέος οἴνου,</l>
<l n="269">στυγνὸν ἀεξομένης ἀποσείσεται ὄγκον ἀνίης.</l>
<l n="270">Ἄμπελε, καὶ μετὰ πότμον ἐυφραίνεις φρένα Βάκχου· </l>
<l n="271">πᾶσιν ἐμοῖς μελέεσσιν ἐγῶ σέο πῶμα κεράσσω.</l>
<l n="272">ἀμφὶ δὲ δένδρεα πάντα κάτω νεύοντι καρήνῳ</l>
<l n="273">εἴκελα λισσομένῳ κυρτούμενον αὐχένα κάμπτει,</l>
<l n="274">ὑψιτενῆ δὲ πέτηλα γέρων ἐκλίνατο φοῖνιξ·</l>
<l n="275">ἀμφὶ δὲ μηλείῃ τανύεις πόδας, ἀμφὶ δὲ συκῇ </l>
<l n="276">χεῖρας ἐφαπλώσας ἐπερείδεαι, ὑμετέρην δέ,</l>
<l n="277">δμωίδες ὣς δέσποιναν, ἐλαφρίζουσιν ὀπώρην,</l>
<l n="278">εὖτε τιταινομένων πετάλων ἑλικώδεϊ παλμῷ</l>
<l n="279">ἀμφιπόλων ὑπὲρ ὦμον ἀνέρχεαι· ἀγχιφύτων δὲ</l>
<l n="280">ἁβρὰ πολυσπερέων ἑτερόχροα φύλλα κορύμβων, </l>
<l n="281">οἷα σέθεν κνώσσοντος, ἐπαιθύσσουσι προσώπῳ</l>
<l n="282">αὔραις φειδομένῃσι καταψύχοντες ἀῆται,</l>
<pb id="v.1.p.418"/>
<l n="283">λεπταλέην ἅτε λάτρις ἐθήμονα ῥιπίδα σείει,</l>
<l n="284">ψυχρὸν ἑῷ βασιλῆι φέρων ποιητὸν ἀήτην.</l>
<l n="285">εἰ δὲ μεσημβρίζουσαν ἄγεις Φαέθοντος ἀπειλήν, </l>
<l n="286">σῆς σταφυλῆς προκέλευθος ἐτησιὰς ἔρχεται αὔρη</l>
<l n="287">δίψιον εὐνάζουσα πυρώδεος ἀστέρα Μαίρης,</l>
<l n="288">ὁππότε θερμαίνει σε θερειγενέος δρόμος Ὥρης</l>
<l n="289">θάλπων Σειριόεντι πεπαινομένην δρόσον ἀτμῷ.’</l>
<l n="290">ἔννεπε κυδιόων, προτέρας δʼ ἔρριψε μερίμνας </l>
<l n="291">φάρμακον ἡβητῆρος ἔχων εὔοδμον ὀπώρην.</l>
<l n="292">καὶ τὰ μὲν ἀμπελόεντος ἀείδεται ἀμφὶ κορύμβου,</l>
<l n="293">πῶς πέλεν ἡβητῆρος ἐπώνυμος. ὑμνοπόλων δὲ</l>
<l n="294">ἄλλη πρεσβυτέρη πέλεται φάτις, ὥς ποτε γαίῃ</l>
<l n="295">οὐρανόθεν φερέκαρπος Ὀλύμπιος ἔρρεεν ἰχὼρ </l>
<l n="296">καὶ τέκε Βακχιάδος σταφυλῆς ποτόν, ἐν σκοπέλοις δὲ</l>
<l n="297">αὐτοφυὴς ἀκόμιστος ἀέξετο καρπὸς ὀπώρης·</l>
<l n="298">οὔ πω δʼ ἡμερὶς ἦεν ἐπώνυμος, ἀλλʼ ἐνὶ λόχμαις</l>
<l n="299">ἀγριὰς ἡβώουσα πολυγνάμπτοισι σελίνοις</l>
<l n="300">οἰνοτόκων βλάστησε φυτῶν εὐάμπελος ὕλη, </l>
<l n="301">ὑγρὸν ἀναβλύζουσα βεβυσμένον ὄγκον ἐέρσης·</l>
<l n="302">καὶ πολὺς ὄρχατος ἦεν, ὅπῃ, στοιχηδὸν ἀνέρπων,</l>
<l n="303">σείετο φοινίσσων ἐπὶ βότρυϊ βότρυς ἀλήτης·</l>
<l n="304">ὧν ὁ μὲν ἡμιτέλεστος ἑὰς ὠδῖνας ἀέξων,</l>
<l n="305">αἰόλα πορφύρων, ἑτερόχροϊ φαίνετο καρπῷ </l>
<l n="306">ὃς δὲ φαληριόων ἐπεπαίνετο σύγχροος ἀφρῷ,</l>
<l n="307">καἰ πολὺς ὤθεεν ἄλλος ὁμόζυγα γείτονα γείτων</l>
<l n="308">ξανθοφυής, ἕτερος δὲ φυὴν ἰνδάλλετο πίσσῃ</l>
<l n="309">περκάζων ὅλον ἄνθος, ἀπʼ οἰνοτόκων δὲ πετήλων</l>
<l n="310">σύμφυτον ἀγλαόκαρπον ὅλην ἐμέθυσσεν ἐλαίην· </l>
<l n="311">ἄλλου δʼ ἀρτιχάρακτος ἐπέτρεχεν ὄμφακι καρπῷ</l>
<l n="312">βότρυος ἀργυφέοιο μέλας αὐτόσσυτος ἀήρ,</l>
<pb id="v.1.p.420"/>
<l n="313">ὄγκῳ βοτρυόεντι φέρων σφριγόωσαν ὀπώρην</l>
<l n="314">καὶ πίτυν ἀντικέλευθον ἕλιξ ἔστεψεν ὀπώρης</l>
<l n="315">συμφερτοῖς σκιόωσα περισκεπὲς ἔρνος ἰάμνοις, </l>
<l n="316">καὶ φρένα Πανὸς ἔτερπε· τινασσομένους δὲ Βορῆι</l>
<l n="317">ἀκρεμόνας πελάσασα παρʼ ἀμπελόεντι κορύμβῳ</l>
<l n="318">αἱμοβαφὴς ἐλέλιζε κόμην εὐώδεα πεύκη.</l>
<l n="319">ἀμφὶ δέ μιν σκολιῇσι δράκων δινωτὸς ἀκάνθαις</l>
<l n="320">λαρὸν ἐυρραθάμιγγος ἀμέλγετο νέκταρ ὀπώρης, </l>
<l n="321">καὶ βλοσυραῖς γενύεσσι ποτὸν Βακχεῖον ἀμέλξας,</l>
<l n="322">βότρυος οἰνωθέντος ἐπιστάζων πόμα λαιμῷ,</l>
<l n="323">πορφυρέῃ ῥαθάμιγγι δράκων φοίνιξεν ὑπήνην.</l>
<l n="324">καὶ θεὸς οὐρεσίφοιτος ὄφιν θάμβησε δοκεύων</l>
<l n="325">οἰνωπῇ ῥαθάμιγγι πεφυρμένον ἀνθερεῶνα· </l>
<l n="326">καὶ στικταῖς φολίδεσσι μετάτροπον ὁλκὸν ἑλίξας</l>
<l n="327">πετραίην βαθύκολπον ἐδύσατο γείτονα χειήν,</l>
<l n="328">εὔιον ἀθρήσας, ὄφις αἰόλος. εἰσορόων δὲ</l>
<l n="329">Βάκχος ἐρευθαλέης ἐγκύμονα βότρυν ἐέρσης</l>
<l n="330">ὀμφαίης ἐνόησε παλαίτερα θέσφατα Ῥείης. </l>
<l n="331">καὶ σκοπέλους ἐλάχηνε, πεδοσκαφέος δὲ σιδήρου</l>
<l n="332">θηγαλέῃ γλωχῖνι μυχὸν κοιλήνατο πέτρης·</l>
<l n="333">λειήνας δὲ μέτωπα βαθυνομένων κενεώνων</l>
<l n="334">τάφρον ἐυσταφύλοιο τύπον ποιήσατο ληνοῦ,</l>
<l n="335">βότρυας ἀμώων νεοθηλέας ὀξέι θύρσῳ, </l>
<l n="336">τεύχων ὀψιγόνοιο τύπον γαμψώνυχος ἅρπης.</l>
<l n="337">καὶ Σατύρων χορὸς ἦεν ὁμόστολος· ὧν ὁ μὲν αὐτῶν</l>
<l n="338">λοξὸς ἔην τρυγόων, ὁ δὲ βότρυας ἄγγεϊ κοίλῳ</l>
<l n="339">δέχνυτο τεμνομένους, ὁ δὲ σύμπλοκα φύλλα δαΐζων</l>
<l n="340">χλωρὰ φιλακρήτων ἀπεσείσατο λύματα καρπῶν· </l>
<l n="341">ἄλλος ἄτερ θύρσοιο καὶ εὐθήκτοιο σιδήρου</l>
<l n="342">δεξιτερὴν ἀσίδηρον ἐπʼ ἀκρεμόνεσσι τιταίνων</l>
<pb id="v.1.p.422"/>
<l n="343">βότρυος εἱλικόεντος ἀπέκλασεν ἄκρα κορύμβου,</l>
<l n="344">ὀκλάζων ἐπίκυρτον, ἐς ἄμπελον ὄμμα τιταίνων·</l>
<l n="345">καὶ γλαφυρῷ κενεῶνι χυτὴν ἔστρωσεν ὀπώρην </l>
<l n="346">ὀγκώσας σταφυλῇσι μεσόμφαλα νῶτα χαράδρης...</l>
<l n="347">βότρυας εἱλικόεντας ἐπασσυτέρους θέτο κόλπῳ</l>
<l n="348">ἐκταδὸν ἔνθα καὶ ἔνθα, καὶ ὡς θημῶνας ἀλωῆς</l>
<l n="349">πλήσας κόλπον ἅπαντα συνήγαγε κοιλάδι πέτρῃ,</l>
<l n="350">καὶ σταφυλὴν ἐπάτησε ποδῶν βητάρμονι παλμῷ. </l>
<l n="351">καὶ Σάτυροι σείοντες ἐς ἠέρα θυιάδα χαίτην,</l>
<l n="352">ἰσοφυὲς μίμημα διδασκόμενοι Διονύσου,</l>
<l n="353">στικτὰ περισφίγξαντες ἐπωμίδι δέρματα νεβρῶν,</l>
<l n="354">Βακχείης ἀλάλαζον ὁμογλώσσου μέλος ἠχοῦς,</l>
<l n="355">ποσσὶ πολυσκάρθμοισι περιθλίβοντες ὀπώρην, </l>
<l n="356">εὔιον ἀείδοντες· ἐρισταφύλοιο δὲ κόλπου</l>
<l n="357">οἴνου ἀναβλύζοντος ἐπορφύροντο χαράδραι·</l>
<l n="358">στεινομένη δὲ πόδεσσιν ἀμοιβαίοισιν ὀπώρη</l>
<l n="359">λευκὸν ἐρευθαλέης ἀνεκήκιεν ἀφρὸν ἐέρσης.</l>
<l n="360">καὶ βοέοις ἀρύοντο κεράασιν ἀντὶ κυπέλλων </l>
<l n="361">μή πω φαινομένων, ὅθεν ὕστερον ἐξέτι κείνου</l>
<l n="362">θέσκελον οὔνομα τοῦτο κεραννυμένῳ πέλεν οἴνῳ.</l>
<l n="363">καί τις ἀναβλύζων φρενοθελγέος ἰκμάδα Βάκχου</l>
<l n="364">καμπύλον ἴχνος ἔκαμψε ποδῶν ἑλικώδεϊ παλμῷ,</l>
<l n="365">δεξιὸν ἐκ λαιοῖο μετήλυδα ταρσὸν ἀμείβων, </l>
<l n="366">καὶ λασίας ἐδίηνε γενειάδας ἰκμάδι Βάκχου·</l>
<l n="367">ἄλλος ἀνεσκίρτησε, μέθης δεδονημένος οἴστρῳ,</l>
<l n="368">φρικτὸν ἀρασσομένης ἀίων μύκημα βοείης·</l>
<l n="369">καί τις ἀκεσσιπόνοιο πιὼν ῥόον ἄσχετον οἴνου</l>
<l n="370">κυανέην ῥοδόεντι ποτῷ πόρφυρεν ὑπήνην· </l>
<l n="371">ἄλλος ἄνω τανύων σφαλερὴν ἐπὶ δένδρον ὀπωπὴν</l>
<l n="372">ἡμιφανῆ σκοπίαζεν ἀνάμπυκα γείτονα Νύμφην,</l>
<pb id="v.1.p.424"/>
<l n="373">καί νύ κεν ὑψιπέτηλον ὀρειάδος εἰς φυτὸν ὕλης</l>
<l n="374">εἷρπεν ὀλισθηροῖο ποδὸς γαμψώνυχι ταρσῷ,</l>
<l n="375">εἰ μή μιν Διόνυσος ἐρήτυεν· ἀμφὶ δὲ πηγὰς </l>
<l n="376">ἄλλος ἐγερσινόοιο μέθης ἑτερόφρονι παλμῷ</l>
<l n="377">ὑδρηλὴν ἐδίωκεν ἀνείμονα Νηίδα κούρην,</l>
<l n="378">καί νύ κε νηχομένην λασίῳ πήχυνεν ἀγοστῷ,</l>
<l n="379">εἰ μή μιν φθαμένη βυθίῳ κεκάλυπτο ῥεέθρῳ.</l>
<l n="380">μούνῳ δʼ οἰνοποτῆρι Διωνύσῳ πόρε Ῥείη </l>
<l n="381">λυσσαλέης ἀμέθυστον ἀλεξήτειραν ἀνάγκης.</l>
<l n="382">πολλοὶ δʼ εὐκεράων Σατύρων φιλοπαίγμονι ταρσῷ</l>
<l n="383">εἰς χορὸν οἰστρηθέντες ἐκώμασαν· ὧν ὁ μὲν αὐτῶν</l>
<l n="384">θερμὸν ἔχων νέον οἶστρον ὑπὸ φρένα, πομπὸν Ἐρώτων,</l>
<l n="385">πήχεϊ λαχνήεντι μέσην ἠγκάσσατο Βάκχην· </l>
<l n="386">ὃς δὲ νοοπλάγκτοιο μέθης δεδονημένος οἴστρῳ</l>
<l n="387">παρθενικῆς ἀγάμοιο σαόφρονος ἥψατο μίτρης,</l>
<l n="388">αὖ ἐρύων ἐπὶ Κύπριν ἀπειθέος εἵματα νύμφης,</l>
<l n="389">χειρὶ δʼ ὀπισθοβόλῳ ῥοδέων ἐπαφήσατο μηρῶν·</l>
<l n="390">καί τις ἀναινομένην ἀνεσείρασε μύστιδα κούρην </l>
<l n="391">λαμπάδα νυκτιχόρευτον ἀναπτομένην Διονύσῳ·</l>
<l n="392">ὃς δὲ περὶ στέρνοις πεφιδημένα δάκτυλα βάλλων</l>
<l n="393">οἰδαλέην ἔθλιψεν ἀκαμπέος ἄντυγα μαζοῦ.</l>
<l n="394">καὶ γλυκερῆς Διόνυσος ἑῆς μετὰ κῶμον ὀπώρης</l>
<l n="395">δύσατο κυδιόων Κυβεληίδος ἄντρα θεαίνης, </l>
<l n="396">κλήματα βοτρυόεντα φιλανθέι χειρὶ τιταίνων,</l>
<l n="397">Μαιονίην δʼ ἐδίδαξεν ἑὴν ἄγρυπνον ἑορτήν.</l>
</div1>
<pb id="v.1.p.428"/>
<div1 type="book" n="13">
<argument>
<l n="1">ἐν τρισκαιδεκάτῳ στρατιὴν νήριθμον ἐνίψω</l>
<l n="2">καὶ προμάχους ἥρωας ἀγειρομένους Διονύσῳ.</l>
</argument>
<l n="1">Ζεὺς δὲ πατὴρ προέηκεν ἐς αὔλια θέσκελα Ῥείης</l>
<l n="2">Ἶριν ἀπαγγέλλουσαν ἐγερσιμόθῳ Διονύσῳ,</l>
<l n="3">ὄφρα δίκης ἀδίδακτον ὑπερφιάλων γένος Ἰνδῶν</l>
<l n="4">Ἀσίδος ἐξελάσειεν ἑῷ ποινήτορι θύρσῳ,</l>
<l n="5">ναύμαχον ἀμήσας ποταμήιον υἷα κεράστην, </l>
<l n="6">Δηριάδην βασιλῆα, καὶ ἔθνεα πάντα διδάξῃ</l>
<l n="7">ὄργια νυκτιχόρευτα καὶ οἴνοπα καρπὸν ὀπώρης.</l>
<l n="8">ἡ μὲν ἐρεσσομένων πτερύγων ἀνεμώδεϊ ῥιπῇ</l>
<l n="9">δυσαμένη κελάδοντα λεοντοκόμου μυχὸν ἄντρου</l>
<l n="10">ἄψοφον ἴχνος ἔπηξεν, ἀφωνήτῳ δὲ σιωπῇ </l>
<l n="11">σφιγξαμένη στόμα δοῦλον ὀρειάδος ἐγγὺς ἀνάσσης</l>
<l n="12">ἵστατο κυρτωθεῖσα, καθελκομένου δὲ καρήνου</l>
<l n="13">χείλεσιν ἱκεσίοισι πόδας προσπτύξατο Ῥείης.</l>
<l n="14">καὶ τὴν μὲν Κορύβαντες ἀμειδέι νεύματι Ῥείης</l>
<l n="15">θεσπεσίης ἀρέσαντο παρὰ κρητῆρι τραπέζης· </l>
<l n="16">θαμβαλέη δὲ πιοῦσα νεηγενέος χύσιν οἴνου</l>
<l n="17">τέρπετο βακχευθεῖσα· καρηβαρέουσα δὲ δαίμων</l>
<l n="18">παιδὶ Διὸς παρεόντι Διὸς μυκήσατο βουλήν·</l>
<l n="19">‘Ἀλκήεις Διόνυσε, τεὸς γενέτης σε κελεύει</l>
<l n="20">εὐσεβίης ἀδίδακτον ἀιστῶσαι γένος Ἰνδῶν· </l>
<l n="21">ἀλλὰ τεαῖς παλάμῃσι μαχήμονα θύρσον ἀείρων</l>
<pb id="v.1.p.430"/>
<l n="22">αἰθέρος ἄξια ῥέξον, ἐπεὶ Διὸς ἄμβροτος αὐλὴ</l>
<l n="23">οὔ σε πόνων ἀπάνευθε δεδέξεται, οὐδέ σοι Ὧραι</l>
<l n="24">μή πω ἀεθλεύσαντι πύλας πετάσωσιν Ὀλύμπου·</l>
<l n="25">Ἑρμείας μόγις ἦλθεν ἐς οὐρανόν, ὁππότε ῥάβδῳ </l>
<l n="26">ὄμμασιν ἀστράπτοντα ποδῶν ἄπο μέχρι κομάων</l>
<l n="27">βουκόλον Ἄργον ἔπεφνε, καὶ Ἄρεα λύσατο δεσμῶν·</l>
<l n="28">Δελφύνην δʼ ἐδάμασσε καὶ αἰθέρα ναῖεν Ἀπόλλων·</l>
<l n="29">οὐδὲ τεὸς γενέτης, μακάρων πρόμος, ὑψιμέδων Ζεὺς</l>
<l n="30">νόσφι πόνων ἀνέβαινεν ἐς οὐρανόν, ὄρχαμος ἄστρων, </l>
<l n="31">εἰ μὴ πρῶτον ἔδησεν ἀπειλητῆρας Ὀλύμπου</l>
<l n="32">Ταρταρίῳ Τιτῆνας ὑποκρύψας κενεῶνι.</l>
<l n="33">καὶ σὺ μετʼ Ἀπόλλωνα, μεθʼ Ἑρμάωνα, μογήσας</l>
<l n="34">μισθὸν ἔχεις καμάτων πατρώιον αἰθέρα ναίειν.’</l>
<l n="35">ὣς φαμένη πρὸς Ὄλυμπον ἔβη θεός· αἶψα δὲ Ῥείη </l>
<l n="36">παμμήτωρ προέηκεν ἀγέστρατον ἀγγελιώτην</l>
<l n="37">Πύρριχον, ὀρχηστῆρα φιλοσμαράγοιο βοείης,</l>
<l n="38">φύλοπιν ἀγγέλλοντα κορυσσομένοιο Λυαίου.</l>
<l n="39">καὶ στρατιὴν πολύμορφον ἀολλίζων Διονύσῳ</l>
<l n="40">Πύρριχος ἀενάοιο διέδραμεν ἕδρανα κόσμου·</l>
<l n="41">Εὐρώπης δὲ γένεθλα καὶ Ἀσίδος ἔθνεα γαίης</l>
<l n="42">πάντας ἄγων νόστησεν ἐς ἁβροβίων χθόνα Λυδῶν.</l>
<l n="43">ἀλλά πολυσπερέων προμάχων ἡρωίδα φύτλην</l>
<l n="44">καὶ λασίων Σατύρων, Κενταυρίδος αἷμα γενέθλης,</l>
<l n="45">Σειληνῶν τε φάλαγγα δασυκνήμοιο γεραιοῦ </l>
<l n="46">καὶ στίχα Βασσαρίδων Κορυβαντίδες εἴπατε Μοῦσαι·</l>
<l n="47">οὐ γὰρ ἐγὼ τόσα φῦλα δέκα γλώσσῃσιν ἀείσω</l>
<pb id="v.1.p.432"/>
<l n="48">οὐδὲ δέκα στομάτεσσι χέων χαλκόθροον ἠχώ,</l>
<l n="49">ὁππόσα Βάκχος ἄγειρε δορυσσόος, ἀλλὰ λιγαίνων</l>
<l n="50">ἡγεμόνας καὶ Ὅμηρον ἀοσσητῆρα καλέσσω </l>
<l n="51">εὐεπίης ὅλον ὅρμον, ἐπεὶ πλωτῆρες ἀλῆται</l>
<l n="52">πλαγκτοσύνης καλέουσιν ἀρηγόνα κυανοχαίτην.</l>
<l n="53">πρῶτα μέν, εὐθύρσοιο καλεσσαμένου Διονύσου,</l>
<l n="54">Ἀκταίων ταχὺς ἦλθεν ὁμόγνιον αἷμα γεραίρων,</l>
<l n="55">πατρίδος Ἀονίης ἑπτάστομον οὖδας ἐάσας· </l>
<l n="56">Βοιωτῶν δὲ φάλαγγες ἐπέρρεον οἳ χθόνα Θήβης</l>
<l n="57">ᾤκεον εὐπύργοιο καὶ ἔνδιον ἐννοσιγαίου</l>
<l n="58">Ὀγχηστόν, Πετεῶνα καὶ Ὠκαλέην καὶ Ἐρύθρας,</l>
<l n="59">Ἄρνην βοτρυόεσσαν, ἀγαλλομένην Διονύσῳ,</l>
<l n="60">οἵ τε Μίδειαν ἔναιον, ἀειδομένας τε πολίχνας </l>
<l n="61">Εἰλέσιον καὶ Σκῶλον ἁλικρήπιδά τε Θίσβην,</l>
<l n="62">ὅρμον ἐυτρήρωνα θαλασσαίης Ἀφροδίτης,</l>
<l n="63">καὶ δάπεδον Σχοίνοιο καὶ εὐχαίτην Ἐλεῶνα</l>
<l n="64">κώπας τʼ, ἀγλαὸν οὖδας, ὅπῃ περίπυστον ἀκούω</l>
<l n="65">ἐγχελύων θρέπτειραν ἐπώνυμον εἰσέτι λίμνην, </l>
<l n="66">καὶ λάσιον Μεδεῶνα, καὶ οἳ λάχον εὔβοτον Ὕλην,</l>
<l n="67">σκυτοτόμου Τυχίοιο τανυκνήμιδα τιθήνην,</l>
<l n="68">καὶ πέδον εὐρυάλω, χθονίῃ πεφυλαγμένον ὀμφῇ,</l>
<l n="69">ἅρματος ὀψιγόνοιο φερώνυμον Ἀμφιαράου,</l>
<l n="70">Θεσπιέων τε πόληα βαθυκνήμους τε Πλαταιὰς </l>
<l n="71">ὑδρηλήν θʼ Ἁλίαρτον, ὀρεσσιχύτου ποταμοῖο</l>
<l n="72">χεύμασι μεσσατίοισι μεριζομένην Ἑλικῶνος,</l>
<l n="73">οἵ τʼ εἶχον πυμάτην Ἀνθηδόνα, γείτονα πόντου,</l>
<l n="74">Βαιὴν ἰχθυβολῆος ἀειζώοιο πολίχνην</l>
<pb id="v.1.p.434"/>
<l n="75">ὑγροβίου Γλαύκοιο, καὶ οἳ δυσπέμφελοι Ἄσκρην, </l>
<l n="76">πατρίδα δαφνήεσσαν ἀσιγήτοιο νομῆος,</l>
<l n="77">γραίης θʼ ἱερὸν ἄστυ καὶ εὐρυχόρου Μυκαλησσοῦ,</l>
<l n="78">Εὐρυάλης μίμημα φερώνυμον ἀνθερεῶνος,</l>
<l n="79">καὶ χθόνα Νισαίην καὶ ἐπώνυμον ἄστυ Κορώνου·</l>
<l n="80">τοῖσι μὲν ἐρχομένοισιν Ἑώιον εἰς κλίμα γαίης </l>
<l n="81">Ἀκταίων πρόμος ἦεν, ἐπʼ ἠιθέοιο δὲ νίκῃ</l>
<l n="82">πατροπάτωρ δαφναῖος ἐπέπταρε μάντις Ἀπόλλων</l>
<l n="83">Βοιωτῶν δʼ ἑτέροιο προηγεμόνευεν ὁμίλου</l>
<l n="84">εὐχαίτης Ὑμέναιος ἔχων ἀχάρακτον ʽ??ʼπήνην,</l>
<l n="85">ἀρτιθαλής Βρομίῳ πεφιλημένος· ἐρχομένῳ δὲ </l>
<l n="86">κούρῳ παιδοκόμος πολιὸς πρόμος οὔνομα Φοῖνιξ,</l>
<l n="87">εἵπετο, Λαοκόωντι πανείκελος, ὃς πάρος Ἀργοῦς,</l>
<l n="88">νηὸς Ἰησονίης, ἐπιβήμενος εἰς χθόνα Κόλχων</l>
<l n="89">σύμπλοος ὡμάρτησε κορυσσομένῳ Μελεάγρῳ.</l>
<l n="90">τοῖος ἐὼν ἔτι κοῦρος, ἔχων παιδήιον ἥβην, </l>
<l n="91">ἁβροκόμης Ὑμέναιος ἐδύσατο φύλοπιν Ἰνδῶν,</l>
<l n="92">δινεύων ἑκάτερθε παρηίδος ἥλικα χαίτην·</l>
<l n="93">καί οἱ ἐφωμάρτησαν ὁμήλυδες ἀσπιδιῶται,</l>
<l n="94">οἵ τʼ Ἀσπληδόνος ἄστυ, καὶ ὃν Χάρις οὔ ποτε λείπει</l>
<l n="95">Ὀρχομενὸν Μινύαο, χοροίτυπον ἄλσος Ἐρώτων, </l>
<l n="96">οἵ θʼ Ὑρίην ἐνέμοντο, θεηδόχον οὖδας ἀρούρης,</l>
<l n="97">ξεινοδόκου μεθέπουσαν ἐπωνυμίην Ὑριῆος,</l>
<l n="98">ἧχι Γίγας ἀπέλεθρος ἀπειρογάμων ἀπὸ λέκτρων</l>
<pb id="v.1.p.436"/>
<l n="99">Ὠρίων τριπάτωρ ἀπὸ μητέρος ἄνθορε Γαίης,</l>
<l n="100">εὖτε θεῶν τριγόνοισιν ἀεξηθεῖσα γενέθλαις </l>
<l n="101">εἰς τόκον αὐτοτέλεστον ἐμορφώθη χύσις οὔρων,</l>
<l n="102">αὔλακα νυμφεύσασα τελεσσιγόνοιο βοείης,</l>
<l n="103">καὶ χθονὸς ἄσπορον υἷα λαγὼν μαιώσατο Γαίης,</l>
<l n="104">οἵ τʼ ἔχον ἀγρομένων ξεινηδόκον οὖδας Ἀχαιῶν,</l>
<l n="105">Αὐλίδα πετρήεσσαν, ἐδέθλιον ἰοχεαίρης, </l>
<l n="106">ἧχι θεὰ βαρύμηνις ὀρεσσαύλῳ παρὰ βωμῷ</l>
<l n="107">δέκτο θυηπολίην ψευδήμονος Ἰφιγενείης,</l>
<l n="108">καὶ κεμὰς οὐρεσίφοιτος ἀμεμφέι καίετο πυρσῷ</l>
<l n="109">ἁρπαμένης νόθον εἶδος ἀληθέος Ἰφιγενείης,</l>
<l n="110">ἣν Ὀδυσεὺς ἐκόμισσε δολοπλόκος ὡς Ἀχιλῆος </l>
<l n="111">ἐσσομένην πρὸ μόθοιο παρευνέτιν, ἔνθεν ἀκούει</l>
<l n="112">Αὐλὶς ἀνυμφεύτοιο γαμοστόλος Ἰφιγενείης,</l>
<l n="113">ὁλκάσι δʼ Ἀργείων ἐπεσύρισε πομπὸς ἀήτης</l>
<l n="114">ἄψοφα μαστίζων ἐχενηίδος ἄκρα γαλήνης,</l>
<l n="115">νεβροφόνῳ βασιλῆι φέρων παλινάγρετον αὔρην, </l>
<l n="116">κούρη δʼ ὀψὲ μολοῦσα μετάρσιος εἰς χθόνα Ταύρων</l>
<l n="117">φρικτὰ κακοξείνων ἐδιδάσκετο θεσμὰ λεβήτων,</l>
<l n="118">ἀνέρα δαιτρεύουσα, καὶ ἀνδροφόνῳ παρὰ βωμῷ</l>
<l n="119">γνωτὸν ἁλιπτοίητον ἀνεζώγρησεν Ὀρέστην.</l>
<l n="120">Βοιωτῶν τόσος ἦλθεν ἀμετρήτων στόλος ἀνδρὼν </l>
<l n="121">Ἰνδῴην ἐπὶ δῆριν ὁμαρτήσας Ὑμεναίῳ.</l>
<l n="122">τοῖσι συνεστρατόωντο σοφῇ παρὰ Δελφίδι πέτρῃ</l>
<l n="123">ἀγχίποροι Φωκῆες ὁμήλυδες, οἳ Κυπαρίσσου</l>
<l n="124">εἶχον ἕδος καὶ γαῖαν Ὑάμπολιν, ἥν περ ἀκούω</l>
<l n="125">Ἀονίης ὑὸς οὖδας ἐπώνυμον, ἥ περὶ μορφῆς </l>
<l n="126">αὐχένα γαῦρον ἄειρε καὶ ἤρισε Τριτογενείῃ·</l>
<pb id="v.1.p.438"/>
<l n="127">οἵ τʼ ἔλαχον Πυθῶνα καὶ ἀμφίκρημνον ἀλωήν,</l>
<l n="128">Κρῖσαν ἀειδομένην καὶ Δαυλίδα καὶ Πανοπῆα,</l>
<l n="129">γείτονα Βάκχον ἔχοντες, ἐπεὶ δαφναῖος Ἀπόλλων</l>
<l n="130">κλῆρον ἑὸν ξύνωσε κασιγνήτῳ Διονύσῳ, </l>
<l n="131">Παρνησσὸν δικάρηνον· ἀγειρομένοισι δὲ λαοῖς</l>
<l n="132">Πυθιὰς ὀμφήεσσα θεηγόρος ἔκλαγε πέτρη</l>
<l n="133">καὶ τρίπος αὐτοβόητος, ἀσιγήτοιο δὲ πηγῆς</l>
<l n="134">Κασταλίης λάλον οἶδμα σοφῷ πάφλαζε ῥεέθρῳ.</l>
<l n="135">Εὐβοέων δὲ φάλαγγας ἐκόσμεον ἀσπιδιῶται </l>
<l n="136">παιδοκόμοι Κορύβαντες ἀεξομένου Διονύσου,</l>
<l n="137">οἳ Φρύγα κόλπον ἔχοντες ὀρεσσιπόλῳ παρὰ Ῥείῃ</l>
<l n="138">νήπιον εἰσέτι Βάκχον ἐκυκλώσαντο βοείαις,</l>
<l n="139">τόν ποτε πορφυρέῳ κεκαλυμμένον οἴνοπι πέπλῳ</l>
<l n="140">εὗρον ἐνὶ σκοπέλοις, κερόεν βρέφος, ἔνθά μιν Ἰνὼ </l>
<l n="141">Μύστιδι παιδοκόμῳ παρακάτθετο μητρὶ Κορύμβου·</l>
<l n="142">οἳ τότε πάντες ἵκανον ἀειδομένης ἀπὸ νήσου,</l>
<l n="143">Πρυμνεὺς εἱλιπόδης τε Μίμας καὶ ὀρίδρομος Ἄκμων</l>
<l n="144">Δαμνεύς τʼ Ὠκύθοός τε σακεσπάλος, οἷς ἅμα βαίνων</l>
<l n="145">σύνδρομος Ἰδαίῳ κορυθαιόλος ἦλθε Μελισσεύς, </l>
<l n="146">οὕς ποτε δυσσεβίης κεκορυθμένος ἄφρονι κέντρῳ</l>
<l n="147">Σῶκος ἁλιζώνοιο πατὴρ νοσφίσσατο πάτρης</l>
<l n="148">Κόμβης ἑπτατόκου μετὰ μητέρος· οἱ δὲ φυγόντες</l>
<l n="149">Κνώσσιον οὖδας ἵκοντο, καὶ ἔμπαλιν ἦσαν ἀλῆται</l>
<l n="150">εἰς Φρυγίην Κρήτηθεν, ἀπὸ Φρυγίης ἐς Ἀθήνας, </l>
<l n="151">ἀλλοδαποὶ ναετῆρες ὁμέστιοι, εἰσόκε Κέκροψ</l>
<l n="152">Σῶκον ἀπηλοίησε Δίκης ποινήτορι χαλκῷ,</l>
<l n="153">καὶ χθόνα καλλείψαντες ἁλικλύστου Μαραθῶνος</l>
<pb id="v.1.p.440"/>
<l n="154">νόστιμον ἴχνος ἔκαμψαν ἐς ἱερὸν οὖδας Ἀβάντων,</l>
<l n="155">Κουρήτων προτέρων χθόνιον γένος, οἷς μέλος αὐλῶν, </l>
<l n="156">οἷς βίος εὐκελάδων ξιφέων κτύπος, οἷς τινι ῥυθμῷ</l>
<l n="157">κύκλα ποδῶν μεμέλητο καὶ ἀσπιδόεσσα χορείη.</l>
<l n="158">τοῖσι συνεστρατόωντο μαχήμονες υἷες Ἀβάντων,</l>
<l n="159">οἳ λάχον ὀφρυόεσσαν Ἐρέτριαν, οἳ λάχον ἄμφω,</l>
<l n="160">καὶ Στύρα καὶ Κήρινθον, ἀειδομένης τε Καρύστου </l>
<l n="161">ἕδρανα καὶ Δίου κραναὸν πέδον, οἵ τʼ ἔχον ἀκτήν,</l>
<l n="162">ἀκτὴν κυματόεσσαν ἀσιγήτοιο Γεραιστοῦ,</l>
<l n="163">καὶ Στύγα καὶ Κοτυλαῖον ἕδος καὶ Σιρίδος ἕδρην</l>
<l n="164">Μαρμαρίου τε τένοντα καὶ Ὠγυγίης πέδον Αἰγῆς·</l>
<l n="165">τοῖς ἅμα λαὸς ἵκανεν ὁμόστολος, οἷς πέλε πάτρη </l>
<l n="166">Χαλκίς, ὀπισθοκόμων μητρόπτολις Ἐλλοπιήων.</l>
<l n="167">ἑπτὰ μὲν ἡγεμόνες στρατὸν ὥπλισαν, ἀλλʼ ἕνα πάντες</l>
<l n="168">θυμὸν ἔχον κατʼ Ἄρηα· καὶ ἀστέρας αἴθοπι βωμῷ</l>
<l n="169">Ζῳδιακῆς ναετῆρας ἐμειλίξαντο κελεύθου,</l>
<l n="170">δῆριν ἰσηρίθμοισιν ἐπιτρέψαντες ἀλήταις. </l>
<l n="171">Κεκροπίδας δʼ ἐκόρυσσε μόθων ἀκόρητος Ἐρεχθεύς—</l>
<l n="172">χρύσεον ἀγλαόπαιδος Ἐρεχθέος αἷμα κομίζων,</l>
<l n="173">τόν ποτε πυρσοφόροιο κατὰ πτύχα παρθενεῶνος</l>
<l n="174">παρθένος αὐτολόχευτος ἀνέτρεφεν ἄρσενι μαζῷ</l>
<l n="175">παιδοκόμος γλαυκῶπις ἀνήροτος, αἰδομένη δὲ </l>
<l n="176">παρθενίῳ πήχυνεν ἀήθεϊ κοῦρον ἀγοστῷ</l>
<l n="177">Ἡφαιστηιάδην, ὅτε δύσγαμος ἀμφιγυήεις</l>
<l n="178">ἀλλοίῃ φιλότητι γονὴν ἔσπειρεν ἀρούρῃ,</l>
<l n="179">θερμὸν ἀκοντίζων αὐτόσσυτον ἀφρὸν Ἐρώτων·</l>
<l n="180">τοῖος Ἀθηναίων στρατιῆς πρόμος ἦλθεν Ἐρεχθεύς, </l>
<pb id="v.1.p.442"/>
<l n="181">Σίφνον ἔχων συνάεθλον, ὁμόπτολιν ἡγεμονῆα—,</l>
<l n="182">οἳ λάχον Οἰνώης γόνιμον πέδον, οἵ τε καρήνων</l>
<l n="183">γείτονος Ὑμήττοιο μελισσήεντας ἐναύλους</l>
<l n="184">καὶ τέμενος βαθύδενδρον ἐλαιοκόμου Μαραθῶνος,</l>
<l n="185">οἵ τε πόλιν Κελεοῖο, καὶ οἳ λάχον ὅρμον Ἀθήνης, </l>
<l n="186">ἀγχίαλον Βραυρῶνα, κενήριον Ἰφιγενείης,</l>
<l n="187">καὶ δάπεδον Θορίκοιο καὶ εὐώδινος Ἀφίδνης,</l>
<l n="188">οἵ τʼ ἔχον ἀγλαόπαιδος Ἐλευσινίην χθόνα Δηοῦς,</l>
<l n="189">μυστιπόλοι ταλάροιο καὶ εὐκάρποιο θεαίνης,</l>
<l n="190">Τριπτολέμου γεγαῶτες ἀφʼ αἵματος, ὅς ποτε Δηοῦς </l>
<l n="191">δίφρον ἐχιδνήεντα διʼ ἠέρος ἡνιοχεύων</l>
<l n="192">στικτὰ φερεσταχύων ἐπεμάστιε νῶτα δρακόντων·</l>
<l n="193">καὶ πολὺς ἔνθα καὶ ἔνθα σιδήρεα τεύχεα πάλλων</l>
<l n="194">παισὶ κορυσσομένοισι γέρων ὤρεξεν Ἀχαρνεύς·</l>
<l n="195">καὶ στίχες Ἀτθίδος ἦλθον ἐπήλυδες, ἐγρεμόθων δὲ </l>
<l n="196">σὺν δορί, σὺν ξιφέεσσιν ἐπειγομένων ναετήρων</l>
<l n="197">εἰς μόθον εὐπήληκες ἐβακχεύθησαν Ἀθῆναι,</l>
<l n="198">ἐσσυμένων δʼ ἐς Ἄρηα λιμὴν ἤχησε Φαληρεύς·</l>
<l n="199">καὶ πολὺς ἀγγέλλων προτέρην αὐτόχθονα φύτλην</l>
<l n="200">χρύσεος εὐπλέκτοισι κόμαις ἐσφίγγετο τέττιξ. </l>
<l n="201">πατρίδα γαῖαν ἔλειπε καὶ Αἰακός, ὃν νόθος ὄρνις</l>
<l n="202">ἁρπαμένῃ σπέρμηνε μιγεὶς Ἀσωπίδι νύμφῃ,</l>
<l n="203">αἰετὸς Αἰγίνης πτερόεις πόσις ὑψιπέτης Ζεύς·</l>
<l n="204">ἐκ δὲ γάμου πεφάτιστο καὶ Αἰακός· ἔξοχα δʼ ἄλλων</l>
<pb id="v.1.p.444"/>
<l n="205">χραισμῆσαι μενέαινε κασιγνήτῳ Διονύσῳ· </l>
<l n="206">Μυρμιδόνων δὲ φάλαγγας ἐκόσμεεν ἴδμονι τέχνῃ,</l>
<l n="207">οἳ πρὶν ἔσαν μύρμηκες ἐφερπύζοντες ἀρούρῃ,</l>
<l n="208">ποσσὶ πολυσπερέεσσι μεμηλότες, εἰσόκεν αὐτῶν</l>
<l n="209">ἐκ χροὸς οὐτιδανοῖο χαμαιγενὲς εἶδος ἀμείψας</l>
<l n="210">φέρτερον εἰς δέμας ἄλλο μετέπλασεν ὑψιμέδων Ζεύς, </l>
<l n="211">καὶ στρατὸς ἐβλάστησεν ἐνόπλιος· ἐξαπίνης γὰρ</l>
<l n="212">ἀλλοφυής, ἄφθογγος, ἀπόσπορος ἑσμὸς ἀρούρης</l>
<l n="213">εἰς βροτὸν αὐδήεντα δέμας μορφώσατο μύρμηξ·</l>
<l n="214">τῶν πρόμος Αἰακὸς ἦρχεν, ἐν εὐτύκτῳ δὲ βοείῃ</l>
<l n="215">Ζῆνα νόθον σοφὸν ὄρνιν ἐπέγραφε, σῆμα γενέθλης, </l>
<l n="216">φειδομένοις ὀνύχεσσιν ἐλαφρίζοντα γυναῖκα,</l>
<l n="217">καὶ ποταμὸς πυρίκαυτος ἔην σχεδόν, ἄγχι δὲ κούρη</l>
<l n="218">οἰκτρὰ κατηφιόωσα, καὶ εἰ πέλεν ἄπνοος εἰκών,</l>
<l n="219">δόχμιον ὄμμα τίταινεν, ἅτε στενάχουσα τοκῆα</l>
<l n="220">Ἀσωπὸν βαρύγουνον, ἔοικε δὲ τοῦτο βοῆσαι. </l>
<l n="221">
<q direct="unspecified">καλὸν ἐμοὶ πόρες ἕδνον ἐμὸν γενετῆρα δαμάσσας.</q>
</l>
<l n="222">Κρήτης δʼ ἡγεμόνευε πολυγλώσσων ναετήρων</l>
<l n="223">Ἀστέριος φαιδρωπὸν ἔχων δέμας, ἀμφότερον δὲ</l>
<l n="224">ὅσσον ἔην ἐρόεις, τόσον ἄλκιμος, ὅν ποτε νύμφη</l>
<l n="225">λυσαμένη Μίνωι σαόφρονος ἅμμα κορείης </l>
<l n="226">Φαιστιὰς Ἀνδρογένεια Κυδωναίῃ τέκεν εὐνῇ·</l>
<l n="227">ὃς τότε λαὸν ἄγων ἑκατόμπολιν οἴνοπι Βάκχῳ</l>
<l n="228">ἵκετο κυδαίνων ἐμφύλιον αἷμα γενέθλης</l>
<l n="229">πατρὸς ἑοῦ· Σεμέλης γὰρ ἀνεψιὸς ἔπλετο Μίνως,</l>
<l n="230">Κάδμου ξυνὰ γένεθλα· πολυσπερέες δὲ μαχηταὶ </l>
<l n="231">πάντες ἑνὶ σπεύδοντι συνέρρεον ἡγεμονῆι,</l>
<l n="232">οἱ μὲν ἀπὸ Κνωσσοῖο μαχήμονες, οἱ δʼ ἀπὸ Λύκτου</l>
<pb id="v.1.p.446"/>
<l n="233">Μιλήτου στρατιῇσι συνήλυδες· οἷς ἅμα πολλοὶ</l>
<l n="234">ὑψιλόφου Γόρτυνος ἐθωρήσσοντο πολῖται</l>
<l n="235">καὶ ναέται Ῥυτίοιο καὶ εὐκάρποιο Λυκάστου...</l>
<l n="236">καὶ χθόνα Νωδαίοιο Διὸς καὶ ἐδέθλια Βοίβης</l>
<l n="237">καὶ δάπεδον Κισάμοιο, καὶ ἄστεα καλὰ Κυταίου.</l>
<l n="238">τοῖος ἀπὸ Κρήτης πρόμος ἤλυθεν· ἐρχομένῳ δὲ</l>
<l n="239">θερμοτέραις ἀκτῖσι χέων μαντήιον αἴγλην</l>
<l n="240">Ἀστερίῳ σελάγιζεν ὁμώνυμος Ἄρεος ἀστήρ, </l>
<l n="241">νίκης ἐσσομένης πρωτάγγελος· ἀλλʼ ἐνὶ χάρμῃ</l>
<l n="242">νικήσας νόθον οἶστρον ἀήθεος ἔσχεν ἀρούρης</l>
<l n="243">νηλής· οὐ γὰρ ἔμελλεν ἰδεῖν μετὰ φύλοπιν Ἰνδῶν</l>
<l n="244">πάτριον Ἰδαίης κορυθαιόλον ἄντρον ἐρίπνης,</l>
<l n="245">ἀλλά βίον προβέβουλε λιπόπτολιν, ἀντὶ δὲ Δίκτης </l>
<l n="246">Κνώσσιος ἐν Σκυθίῃ μετανάστιος ἔσκε πολίτης,</l>
<l n="247">καὶ πολιὸν Μίνωα καὶ Ἀνδρογένειαν ἐάσας</l>
<l n="248">ξεινοφόνων σοφὸς ἦλθεν ἐς ἔθνεα βάρβαρα Κόλχων,</l>
<l n="249">Ἀστερίους δʼ ἐκάλεσσε καὶ ὤπασεν οὔνομα Κόλχοις</l>
<l n="250">Κρητικόν, οἷς ξένα θεσμὰ φύσις πόρε, παιδοκόμου δὲ </l>
<l n="251">πάτριον Ἀμνισοῖο ῥόον Κρηταῖον ἐάσας</l>
<l n="252">αἰδομένοις στομάτεσσι νόθον πίε Φάσιδος ὕδωρ.</l>
<l n="253">μοῦνος Ἀρισταῖος βραδὺς ἤιε λοίσθιος ἄλλων,</l>
<l n="254">ὅσσοι γαῖαν ἔναιον ὁμούριον Ἑλλάδι γαίῃ,</l>
<l n="255">ὃς μέλιτος γλυκεροῖο πολυτρήτων ἀπὸ σίμβλων </l>
<l n="256">αὐχένα γαῦρον ἄειρε, καὶ οἰνοχύτῳ Διονύσῳ</l>
<l n="257">ἤρισεν ἀπρήκτῳ μελιηδέος ἐλπίδι νίκης·</l>
<l n="258">ἀμφοτέροις δʼ ἐδίκαζον, ὅσοι ναετῆρες Ὀλύμπου·</l>
<pb id="v.1.p.448"/>
<l n="259">ἀλλὰ πάις Φοίβοιο νεόρρυτα χεύματα σίμβλων</l>
<l n="260">ἀθανάτοις ὀρέγων μελιηδέος ἤμβροτε νίκης, </l>
<l n="261">ὅττι θεοὶ παχὺ χεῦμα φιλοπτόρθοιο μελίσσης</l>
<l n="262">δεξάμενοι κόρον ὀξὺν ἀτερπέος εἶχον ἐέρσης·</l>
<l n="263">καὶ κόρος ἦν μακάρων τρίτατον δέπας, οὐ δὲ τετάρτου</l>
<l n="264">κιρναμένου γεύσαντο παλιννόστοιο κυπέλλου,</l>
<l n="265">καὶ μάλα διψώοντες· ἀρυομένοιο δὲ Βάκχου </l>
<l n="266">ὄμβρῳ ἐυρραθάμιγγι νόον τέρποντες ἐέρσης</l>
<l n="267">εἰς ὅλον ἦμαρ ἔπινον ἀλωφήτου χύσιν οἴνου·</l>
<l n="268">καὶ μεθύων γλυκὺν οἶνον ἐθάμβεεν ἄλλος ἐπʼ ἄλλῳ</l>
<l n="269">ἐξ ἑτέρου ποθέων ἕτερον δέπας ἡδέι θυμῷ,</l>
<l n="270">εὐφροσύνην ἀκόρητον ἔχων θελξίφρονος οἴνου· </l>
<l n="271">Ζεὺς δὲ μελιρραθάμιγγος ἐθάμβεεν ἔργα μελίσσης,</l>
<l n="272">δαιδαλέην δʼ ὠδῖνα φιλοσμήνου τοκετοῖο,</l>
<l n="273">δῶρον Ἀρισταίοιο, καὶ οἰνοχύτῳ Διονύσῳ</l>
<l n="274">ὤπασε λυσιπόνοιο φέρειν πρωτάγρια νίκης.</l>
<l n="275">ἔνθεν Ἀρισταῖος βραδὺς ἤιεν εἰς μόθον Ἰνδῶν, </l>
<l n="276">ὄψιμος εὐνήσας πρότερον χόλον ἅρπαγος ἥβης,</l>
<l n="277">ἔνδιον Ἑρμείαο λιπὼν Κυλλήνιον ἕδρην·</l>
<l n="278">οὐ πω γὰρ προτέρῃ Μεροπηίδι νάσσατο νήσῳ,</l>
<l n="279">οὔ πω δʼ ἀτμὸν ἔπαυσε πυρώδεα διψάδος ὥρης</l>
<l n="280">Ζηνὸς ἀλεξικάκοιο φέρων φυσίζοον αὔρην, </l>
<l n="281">οὐδὲ σιδηροχίτων δεδοκημένος ἀστέρος αἴγλην</l>
<l n="282">Σείριον αἰθαλόεντος ἀναστέλλων πυρετοῖο</l>
<l n="283">ἐννύχιον πρήυνε, τὸν εἰσέτι διψαλέον πῦρ</l>
<l n="284">θερμὸν ἀκοντίζοντα διʼ αἰθέρος αἴθοπι λαιμῷ</l>
<l n="285">ἄσθμασι λεπταλέοισι καταψύχουσι ἀῆται· </l>
<l n="286">ἀλλʼ ἔτι Παρρασίης πέδον ᾤκεεν. ἐρχομένῳ δὲ</l>
<pb id="v.1.p.450"/>
<l n="287">λαὸς ἐθωρήχθη βαλανηφάγος Ἀρκὰς ἀλήτης,</l>
<l n="288">οἵ τʼ εἶχον Λασιῶνα καὶ ἄλσεα καλὰ Λυκαίου</l>
<l n="289">καὶ κραναὴν Στύμφηλον, ἀειδομένην τε πολίχνην</l>
<l n="290">Ῥίπην καὶ Στρατίην καὶ Μαντινέην καὶ Ἐνίσπην </l>
<l n="291">Παρρασίην τʼ εὔδενδρον, ὅπῃ πέδον ἐστὶ θεαίνης</l>
<l n="292">ἀστιβὲς ἀρχεγόνοιο λεχώιον εἰσέτι Ῥείης,</l>
<l n="293">καὶ δάπεδον Φενεοῖο καὶ ὀρχηθμοῖο τοκῆα,</l>
<l n="294">Ὀρχομενὸν πολύμηλον, ἐδέθλιον Ἀπιδανήων,</l>
<l n="295">οἵ τʼ ἔχον Ἀρκαδίην πόλιν Ἀρκάδος, ὅν ποτε μήτηρ </l>
<l n="296">Καλλιστὼ Διὶ τίκτε, πατὴρ δέ μιν εἰς πόλον ἄστρων</l>
<l n="297">στηρίξας ἐκάλεσσε χαλαζήεντα Βοώτην·</l>
<l n="298">τόσσον Ἀρισταῖος στρατὸν ὥπλισεν Ἀρκάδι λόγχῃ</l>
<l n="299">ἀνδράσι μαρναμένοις νομάδας κύνας εἰς μόθον ἕλκων,</l>
<l n="300">τόν ποτε Κυρήνη, κεμαδοσσόος Ἄρτεμις ἄλλη, </l>
<l n="301">Φοιβείῃ φιλότητι λεοντοφόνος τέκε νύμφη,</l>
<l n="302">ὁππότε μιν Λιβύῃ ψαμαθώδεϊ καλὸς Ἀπόλλων</l>
<l n="303">ἤγαγε νυμφοκόμῳ μετανάστιον ἅρπαγι δίφρῳ.</l>
<l n="304">καί μιν ἐπισπεύδοντα λιπὼν μαντώδεα δάφνην</l>
<l n="305">αὐτὸς ἑαῖς παλάμῃσι πατὴρ θώρηξεν Ἀπόλλων· </l>
<l n="306">παιδὶ δὲ τόξον ἔδωκε, καὶ ἥρμοσε χειρὶ βοείην</l>
<l n="307">δαιδαλέην, γλαφυρὴν δὲ καθιεμένην διὰ νώτου</l>
<l n="308">ὠμαδίῳ τελαμῶνι κατεκλήισσε φαρέτρην.</l>
<l n="309">τῷ δʼ ἐπὶ Σικελίηθεν ἑκηβόλος ἦλθεν Ἀχάτης,</l>
<l n="310">καί οἱ ἐφωμάρτησαν ὁμήλυδες ἀσπιδιῶται, </l>
<pb id="v.1.p.452"/>
<l n="311">Κιλλυρίων τʼ Ἐλύμων τε πολὺς στρατός, οἵ τε Παλίκων</l>
<l n="312">ἕδρανον ἀμφενέμοντο, καὶ οἵ Κατάνην πάρα λίμνην</l>
<l n="313">γείτονα Σειρήνων πόλιν ᾤκεον, ἃς Ἀχελῴῳ</l>
<l n="314">Τερψιχόρη ῥοδόεσσα βοοκραίρων ἀπὸ λέκτρων</l>
<l n="315">τίκτεν ἀελλήεντι συναπτομένη παρακοίτῃ· </l>
<l n="316">οἵ τʼ εἶχον Καμάριναν, ὅπῃ κελάδοντι ῥεέθρῳ</l>
<l n="317">Ἵππαρις ἀστήρικτος ἐρεύγεται ἀγκύλον ὕδωρ,</l>
<l n="318">Ὕβλης θʼ ἱερὸν ἄστυ, καὶ οἳ σχεδὸν ᾤκεον Αἴτνης,</l>
<l n="319">ἧχι πυρὸς κρητῆρες ἀναπτομένης ἀπὸ πέτρης</l>
<l n="320">θερμὸν ἀναβλύζουσι Τυφαονίης σέλας εὐνῆς, </l>
<l n="321">οἵ τε δόμους ἐδάσαντο παρʼ ὀφρυόεντι Πελώρῳ,</l>
<l n="322">καὶ δάπεδον νησαῖον ἁλιρροίζοιο Παχύνου,</l>
<l n="323">καὶ Σικελὴν Ἀρέθουσαν, ὅπῃ μετανάστιος ἕρπει</l>
<l n="324">στέμματι Πισαίῳ κομόων Ἀλφειὸς ἀλήτης,</l>
<l n="325">πορθμεύων βατὸν οἶδμα, καὶ ἀκροτάτου διὰ πόντου </l>
<l n="326">ἕλκει δοῦλον Ἔρωτος ὑπέρτερον ἄβροχον ὕδωρ,</l>
<l n="327">θερμὸν ἔχων ψυχροῖο διʼ ὕδατος ἁπτόμενον πῦρ.</l>
<l n="328">τοῖς ἔπι Φαῦνος ἵκανε πυρισφρήγιστον ἐάσας</l>
<l n="329">Σικελίης τριλόφοιο Πελωρίδα πέζαν ἐρίπνης,</l>
<l n="330">τὸν βυθίῳ Κρονίωνι συναπτομένη τέκε Κίρκη, </l>
<l n="331">σύγγονος Αἰήταο πολύθρονος, ἣ παρὰ λόχμῃ</l>
<l n="332">ᾤκεε πετραίοιο βαθύσκια κύκλα μελάθρου.</l>
<l n="333">καὶ Λίβυες στρατόωντο παρʼ Ἑσπέριον κλίμα γαίης</l>
<pb id="v.1.p.454"/>
<l n="334">ἀγχινεφῆ ναίοντες ἀλήμονος ἄστεα Κάδμου·</l>
<l n="335">κεῖθι γὰρ ἀντιπόρων ἀνέμων πεφορημένος αὔραις </l>
<l n="336">εἰς χρόνον ᾤκεε Κάδμος, ἔχων Σιθωνίδα νύμφην</l>
<l n="337">σύμπλοον, Ἁρμονίην ἔτι παρθένον, ἧς διὰ μορφὴν</l>
<l n="338">γείτονας ἀντιβίους πολεμητόκος ὥπλισε φήμη,</l>
<l n="339">ἣν Χάριν ἀντονόμηνε Λίβυς στρατός—ἁβροτέρη γὰρ</l>
<l n="340">Βιστονὶς ἐβλάστησεν ἐπιχθονίη χάρις ἄλλη, </l>
<l n="341">τῆς ἄπο καὶ Λιβύης Χαρίτων λόφος—, ἧς ἐπὶ μορφῇ</l>
<l n="342">ἅρπαγος ὑσμίνης δεδονημένος ἄφρονι κέντρῳ</l>
<l n="343">φρικτὸς ἐρωμανέων ἐκορύσσετο βάρβαρος Ἄρης,</l>
<l n="344">λαὸς ἐρημονόμος Μαυρούσιος· ἀλλὰ τινάσσων</l>
<l n="345">χερσὶ γυναιμανέεσσι Λιβυστίδος ἔγχος Ἀθήνης </l>
<l n="346">Ἁρμονίης πολέμιζε προασπίζων παρακοίτης,</l>
<l n="347">ἑσπερίων δʼ ἐφόβησεν ὅλον γένος Αἰθιοπήων</l>
<l n="348">σὺν Διὶ θωρηχθέντι, σὺν Ἄρεϊ καὶ Κυθερείῃ·</l>
<l n="349">κεῖθι καί, ὡς ἐνέπουσι, παρὰ Τριτωνίδι λίμνῃ</l>
<l n="350">Ἁρμονίῃ παρέλεκτο ῥοδώπιδι Κάδμος ἀλήτης, </l>
<l n="351">νύμφαι δʼ Ἑσπερίδες μέλος ἔπλεκον, ὧν ἀπὸ κήπου</l>
<l n="352">Κύπρις ὁμοῦ καὶ Ἔρωτες ἐκόσμεον εὔγαμον εὐνήν,</l>
<l n="353">χρυσείην θαλάμοισιν ἐπικρεμάσαντες ὀπώρην,</l>
<l n="354">νύμφης ἕδνον ἔρωτος ἐπάξιον, ἧς ἀπὸ φύλλων</l>
<l n="355">Ἁρμονίη καὶ Κάδμος ἐχεκτεάνῳ παρὰ παστῷ </l>
<l n="356">βόστρυχον ἀφνειοῖσιν ἐμιτρώσαντο κορύμβοις</l>
<l n="357">ἀντὶ ῥόδου γαμίοιο· καὶ ἁβροτέρη πέλε νύμφη</l>
<l n="358">χρύσεα δῶρα φέρουσα, γέρας χρυσῆς Ἀφροδίτης·</l>
<l n="359">καὶ μέλος ἀστραίης κιθάρης ἐπίκωμον ἐγείρας</l>
<l n="360">μητροπάτωρ σφαιρηδὸν ἑῷ βητάρμονι ταρσῷ </l>
<pb id="v.1.p.456"/>
<l n="361">οὐρανὸν ἀμφελέλιζε Λίβυς κυρτούμενος Ἄτλας,</l>
<l n="362">καὶ μέλος ἁρμονίης ἐμελίζετο γείτονι φωνῇ·</l>
<l n="363">καὶ ζυγίης φιλότητος ἑῆς μνημήια νύμφης</l>
<l n="364">δῶκε ποδῶν ἐπίβαθρα Λιβυστίδι Κάδμος ἀρούρῃ,</l>
<l n="365">δωμήσας πολίων ἑκατοντάδα, δῶκε δʼ ἑκάστῃ </l>
<l n="366">δύσβατα λαϊνέοις ὑψούμενα τείχεα πύργοις.</l>
<l n="367">κείνου μνῆστιν ἔχοντες ἐπεστρατόωντο μαχηταὶ</l>
<l n="368">μαρναμένου βρομίοιο προασπιστῆρες Ἐνυοῦς,</l>
<l n="369">τικτομένης ναίοντες ἐδέθλια γείτονα Μήνης</l>
<l n="370">καὶ Διὸς Ἀσβύσταο μεσημβρίζοντας ἐναύλους, </l>
<l n="371">μαντιπόλου κερόεντος, ὅπῃ ποτὲ πολλάκις Ἄμμων</l>
<l n="372">ἀρνειοῦ τριέλικτον ἔχων ἴνδαλμα κεραίης</l>
<l n="373">ὀμφαίοις στομάτεσσιν ἐθέσπισεν Ἑσπέριος Ζεύς·</l>
<l n="374">οἵ τε ῥόον Χρεμέταο καὶ οἳ παρὰ Κίνυφος ὕδωρ</l>
<l n="375">ᾤκεον ἀζαλέης ψαμαθώδεα πέζαν ἀρούρης, </l>
<l n="376">Αὐσχῖσαι Βάκαλές τε συνήλυδες, οὓς πλέον ἄλλων</l>
<l n="377">Ἄρεϊ τερπομένους Ζεφυρήιος ἔτρεφεν ἀγκών.</l>
<l n="378">τόσσος λαὸς ἔην ἑκατόμπολις· ἐρχομένης δὲ</l>
<l n="379">πληθύος ἡγεμόνευε Κραταιγόνος, ὅν ποτε κούρη</l>
<l n="380">Ἀγχιρόη Χρεμέταο παρὰ πλαταμῶνα τοκῆος </l>
<l n="381">Ψύλλου κουφονόοιο μινυνθαδίῃ τέκεν εὐνῇ</l>
<l n="382">νυμφίον ἀγκὰς ἔχουσα θεημάχον, οὗ ποτε καρποὺς</l>
<l n="383">ἄσθματι διψαλέῳ Νότος ἔφλεγε θερμὸς ἀήτης·</l>
<l n="384">αὐτὰρ ὁ θωρήσσων κορυθαιόλον Ἄρεα νηῶν</l>
<l n="385">ναύμαχον ἑσμὸν ἄγειρεν, ὅπως ποινήτορι θεσμῷ </l>
<l n="386">ἠερίοις ἀνέμοισιν ἀναστήσειεν Ἐνυώ,</l>
<pb id="v.1.p.458"/>
<l n="387">ἱέμενος κτεῖναι φλογερὸν Νότον· ἄγχι δὲ νήσου</l>
<l n="388">Αἰολίης στόλος ἦλθε σακέσπαλος, ἀλλὰ μανέντος</l>
<l n="389">ἀνδρὸς ἀκοντιστῆρες ἀελλήεντι κυδοιμῷ</l>
<l n="390">ὁλκάδα μαστίζοντες ἐθωρήχθησαν ἀῆται, </l>
<l n="391">συμφερτὴν δονέοντες ἀρηγόνα σύμπνοον αὔρην,</l>
<l n="392">καὶ στρατιὴν καὶ Ψύλλον ἐτυμβεύσαντο θαλάσσῃ.</l>
<l n="393">Θρηικίης δὲ Σάμοιο συνέρρεον ἀσπιδιῶται,</l>
<l n="394">κοίρανος οὓς προΐαλλε βαθυσμήριγγος ὑπήνης,</l>
<l n="395">Ἠμαθίων βαρύγουνος, ἔχων χιονώδεα χαίτην, </l>
<l n="396">Τιτήνων μελέεσσιν ἐοικότας, οἵ τʼ ἔχον ἄμφω,</l>
<l n="397">ἀγχίαλον Μύρμηκα καὶ ἀνθεμόεντα Σαώκην,</l>
<l n="398">καὶ χθόνα Τευμερίοιο καὶ εὐλείμωνος ἀρούρης</l>
<l n="399">ἄλσεα Φησιάδαο κατάσκια δενδράδι λόχμῃ,</l>
<l n="400">καὶ ζαθέην Ζήρυνθον ἀκοιμήτων Κορυβάντων </l>
<l n="401">κτίσμα φατιζομένης Περσηίδος, ὁππόθι κούρης</l>
<l n="402">μυστιπόλων δαΐδων θιασώδεές εἰσιν ἐρίπναι,</l>
<l n="403">οἵ τε πολυγλώχινος ὑπὸ κρηπῖδος ἀρούρης</l>
<l n="404">Βρόντιον ἀμφενέμοντο, καὶ ἃς ἐπὶ γείτονι πόντῳ</l>
<l n="405">Ἀτραπιτοὺς βυθίοιο Ποσειδάωνος ἀκούω. </l>
<l n="406">τόσσαι μὲν στίχες ἦλθον ὁμήλυδες, ἀρχεγόνου δὲ</l>
<l n="407">Ἠλέκτρης, ὁμόφυλον ἐπιστώσαντο γενέθλην·</l>
<l n="408">κεῖθι γὰρ Ἁρμονίην γένος αἰθέρος, αἷμα θαλάσσης,</l>
<l n="409">Ἄρης, Ζεύς, Κυθέρεια θεῶν χραισμήτορι Κάδμῳ</l>
<l n="410">κουριδίην ἀνάεδνον ἐδωρήσαντο γυναῖκα. </l>
<l n="411">τοῖσι κορυσσομένοισι σὺν εὐθύρσῳ Διονύσῳ</l>
<pb id="v.1.p.460"/>
<l n="412">Ἠλέκτρης ἀνέτελλε διʼ αἰθέρος ἕβδομος ἀστὴρ</l>
<l n="413">δεξιὸν ὑσμίνης σημήιον, ἀμφὶ δὲ νίκῃ</l>
<l n="414">πληιάδων κελάδησε βοῆς ἀντίθροος ἠχὼ</l>
<l n="415">γνωτῆς αἷμα φέροντι χαριζομένη Διονύσῳ, </l>
<l n="416">καὶ στρατιῇ πόρε θάρσος ὁμοίιον· ἐρχομένων δὲ</l>
<l n="417">Ὤγυρος ἡγεμόνευεν ἐς Ἄρεα δεύτερος Ἄρης,</l>
<l n="418">Ὥγυρος ὑψικάρηνος, ἔχων ἴνδαλμα Γιγάντων·</l>
<l n="419">τοῦ μὲν ἔην ἄγναμπτον ὅλον δέμας, ἐκ δὲ καρήνου</l>
<l n="420">αὐχενίου τε τένονοτος ὀπισθοκόμων ἐπὶ νώτων </l>
<l n="421">ἰσοφανεῖς πλοκαμῖδες ἀκανθοφόροισιν ἐχίνοις</l>
<l n="422">ἔρρεον ἰξύος ἄχρι κατήλυδες· εἶχε δὲ δειρὴν</l>
<l n="423">μηκεδανήν, περίμετρον, ὁμοίιον αὐχένι πέτρης,</l>
<l n="424">βάρβαρον ἦθος ἔχων πατρώιον· οὐδέ τις αὐτοῦ</l>
<l n="425">φέρτερος ἄλλος ἵκανεν Ἑώιον εἰς μόθον Ἰνδῶν </l>
<l n="426">νόσφι Διωνύσοιο· καὶ ὅρκιον ὤμοσε Νίκην</l>
<l n="427">Ἰνδῴην χθόνα πᾶσαν ἑῷ δορὶ μοῦνος ὀλέσσαι.</l>
<l n="428">καὶ θρασὺς υἱὸς Ἄρηος ἑὴν Πίμπλειαν ἐάσας</l>
<l n="429">Βιστονίης Οἴαγρος ἐκώμασεν ἀστὸς ἀρούρης,</l>
<l n="430">Ὀρφέα καλλείψας ἐπὶ γούνασι Καλλιοπείης </l>
<l n="431">νήπιον ἀρτιχύτῳ μεμελημένον εἰσέτι μαζῷ.</l>
<l n="432">Κυπριάδας δὲ φάλαγγας ἐκόσμεε Λίτρος ἀγήνωρ <note n="1" place="unspecified" anchored="yes">So MSS.: e)kosmh/thn *)agaph/nwr *m.</note>
</l>
<l n="433">εὐχαίτης τε Λάπηθος· ἐθωρήσσοντο δὲ πολλοί,</l>
<l n="434">οἵ τʼ ἔλαχον Σφήκειαν, ἁλίκτυπον ἄντυγα νήσου.</l>
<l n="435">Κύπρον ἐυπτερύγων θεοδέγμονα νῆσον Ἐρώτων, </l>
<l n="436">Κύπριδος αὐτογόνοιο φερώνυμον, ἧς ποτε Κύπρου</l>
<l n="437">ἄκρα περιγράψας βυθίῃ γλωχῖνι τριαίνης</l>
<l n="438">ἰσοφυῆ δελφῖνι τύπον τορνώσατο Νηρεύς—</l>
<l n="439">ὁππότε γὰρ γονόεσσα κατάρρυτος ἄρσενι λύθρῳ</l>
<l n="440">Οὐρανίη μόρφωσε λεχώιον ἀφρὸν ἐέρση </l>
<pb id="v.1.p.462"/>
<l n="441">καὶ Παφίην ὤδινε, Κεραστίδος εἰς χθόνα Κύπρου</l>
<l n="442">ἔμφρονα θυμὸν ἔχων ὑπὲρ οἴδματος ἔτρεχε δελφίς,</l>
<l n="443">ἑζομένην λοφίῃσιν ἐλαφρίζων Ἀφροδίτην—,</l>
<l n="444">οἵ τʼ ἔχον Ὑλάταο πέδον καὶ ἐδέθλια Σηστοῦ</l>
<l n="445">καὶ Τάμασον καὶ Τέμβρον Ἐρυθραίην τε πολίχνην </l>
<l n="446">καὶ τέμενος βαθύδενδρον ὀρεσσαύλοιο Πανάκρου·</l>
<l n="447">ἐκ δὲ Σόλων κεκόρυστο πολὺς στρατός, ἐκ δὲ Λαπήθου,</l>
<l n="448">ὕστερον ἣν ἐκάλεσσαν ὁμώνυμον ἡγεμονῆος,</l>
<l n="449">ὃς τότε λαὸν ἄγειρεν, ἐν εὐθύρσῳ δὲ κυδοιμῷ</l>
<l n="450">κάτθανε καὶ κτερέιστο καὶ οὔνομα λεῖπε πολίταις. </l>
<l n="451">οἵ τε πόλιν Κινύρειαν ἐπώνυμον εἰσέτι πέτρην</l>
<l n="452">ἀρχεγόνου Κινύραο, καὶ Οὐρανίης πέδον ἕδρης</l>
<l n="453">αἰθερίου κενεῶνος ἐπώνυμον, ὅττι πολίτας</l>
<l n="454">ἔτρεφεν ἀστράπτοντας ἐπουρανίων τύπον ἄστρων,</l>
<l n="455">οἵ τʼ εἶχον Κραπάσειαν, ἁλιστεφὲς οὖδας ἀρούρης,</l>
<l n="456">καὶ Πάφον, ἁβροκόμων στεφανηφόρον ὅρμον Ἐρώτων,</l>
<l n="457">ἐξ ὑδάτων ἐπίβαθρον ἀνερχομένης Ἀφροδίτης,</l>
<l n="458">ἧχι θαλασσογόνου Παφίης νυμφήιον ὕδωρ,</l>
<l n="459">Σέτραχος ἱμερόεις, ὅθι πολλάκις εἷμα λαβοῦσα</l>
<l n="460">Κύπρις ἀνεχλαίνωσε λελουμένον υἱέα Μύρρης, </l>
<l n="461">καὶ πόλιν ἀρχεγόνου ποτὲ Περσέος, ᾧ ποτε Τεῦκρος,</l>
<l n="462">καλλείψας Σαλαμῖνα χολωομένου Τελαμῶνος,</l>
<l n="463">ὁπλοτέρην πύργωσεν ἀειδομένην Σαλαμῖνα.</l>
<l n="464">Λυδῶν δʼ ἁβρὸς ὅμιλος ἐπέρρεεν, οἵ τʼ ἔχον ἄμφω,</l>
<l n="465">Κῖμψον ἐυψήφιδα καὶ ὀφρυόεσσαν Ἰτώνην, </l>
<pb id="v.1.p.464"/>
<l n="466">οἵ τε Τορήβιον εὐρύ, καὶ οἵ πλούτοιο τιθήνας</l>
<l n="467">Σάρδιας; εὐώδινας, ὁμήλικας ἠριγενείης,</l>
<l n="468">καὶ χθόνα Βακχείην σταφυληκόμον, ἧχι τεκούσῃ</l>
<l n="469">ἀμπελόεις Διόνυσος ἔχων δέπας ἔμπλεον οἴνου</l>
<l n="470">Ῥείῃ πρῶτα κέρασσε, πόλιν δʼ ὀνόμηνε Κεράσσας, </l>
<l n="471">καὶ σκοπιὰς Ὀάνοιο, καὶ οἳ ῥόον ἔλλαχον Ἕρμου</l>
<l n="472">ὑδατόεν τε Μέταλλον, ὅπῃ Πακτώλιον ἰλὺν</l>
<l n="473">ξανθὸς ἀποπτύων ἀμαρύσσεται ὄλβος ἐέρσης·</l>
<l n="474">καὶ Στατάλων κεκόρυστο πολὺς στρατός, ἧχι Τυφωεὺς</l>
<l n="475">θερμὸν ἀναβλύζων πυριθαλπέος ἄσθμα κεραυνοῦ </l>
<l n="476">ἔφλεγε γείτονα χῶρον, ἀελλήεντι δὲ καπνῷ</l>
<l n="477">αἰθομένου Τυφῶνος ἐτεφρώθησαν ἐρίπναι,</l>
<l n="478">γυιοβόρῳ σπινθῆρι μαραινομένων κεφαλάων·</l>
<l n="479">ἀλλὰ Διὸς Λυδοῖο θυώδεα νηὸν ἐάσας</l>
<l n="480">ἀρητὴρ ἀσίδηρος ἐμάρνατο κέντορι μύθῳ, </l>
<l n="481">μύθῳ ἀκοντιστῆρι, καὶ οὐ τμητῆρι σιδήρῳ,</l>
<l n="482">γλώσσῃ ἐρητύων πειθήνιον υἱὸν ἀρούρης,</l>
<l n="483">ἔγχος ἔχων στόμα θοῦρον, ἔπος ξίφος, ἀσπίδα φωνήν,</l>
<l n="484">τοῦτο θεοκλήτῳ προχέων ἔπος ἀνθερεῶνι·</l>
<l n="485">
<q direct="unspecified">στῆθι, τάλαν</q>· φλογόεις δὲ Γίγας ὑπὸ μύστιδι τέχνῃ </l>
<l n="486">ἀρραγέος μύθοιο σοφῷ στηρίζετο δεσμῷ</l>
<l n="487">ἀνέρα δειμαίνων κεκορυθμένον ἔμφρονι λόγχῃ,</l>
<l n="488">γυιοπέδην ἀσίδηρον ἔχων ποινήτορι μύθῳ·</l>
<l n="489">οὐδὲ τόσον τρομέεσκεν ὀιστευτῆρα κεραυνοῦ</l>
<l n="490">αἰνογίγας πολύπηχυς, ὅσον ῥηξήνορα μύστην </l>
<l n="491">γλώσσῃ ὀιστεύοντα λάλον βέλος, εἶξε δὲ κάμνων</l>
<l n="492">ἕλκεα φωνήεντα πεπαρμένος ὀξέι μύθῳ·</l>
<l n="493">καὶ πυρὸς ἕλκος ἔχων, τετορημένος ἔγχεϊ θερμῷ,</l>
<l n="494">ἄλλῳ θερμοτέρῳ νοερῷ πυρὶ κάμνε Τυφωεύς,</l>
<pb id="v.1.p.466"/>
<l n="495">καὶ στατὸν ἀστυφέλικτον ἐνερρίζωσεν ἀνάγκῃ </l>
<l n="496">ταρσὸν ἐχιδνήεντα πεπηγότα μητέρι Γαίῃ,</l>
<l n="497">οὐτηθεὶς ἀχάρακτον ἀναιμάκτῳ δέμας αἰχμῇ.</l>
<l n="498">ἀλλὰ τὰ μὲν προτέροισιν ἐν ἀνδράσιν ἤγαγεν αἰών.</l>
<l n="499">τοὺς δὲ λίγα κροτέοντας ὑπʼ εὐρύθμῳ χθόνα ταρσῷ</l>
<l n="500">καὶ Στάβιος καὶ Στάμνος ἐπὶ κλόνον ὥπλισαν Ἰνδῶν· </l>
<l n="501">καὶ στρατὸν ὀρχηστῆρα περισκαίροντα δοκεύων</l>
<l n="502">τοῖον ἔπος λέξειας, ὅτι πρόμος ἡγεμονεύει</l>
<l n="503">εἰς χορόν, οὐκ ἐπὶ δῆριν, ἐνόπλιον ἄνδρα κομίζων·</l>
<l n="504">τοῖσι γὰρ ἐρχομένοισιν ἀνακρούουσα χορείην</l>
<l n="505">Μυγδονὶς ἐγρεκύδοιμος ἐπὶ κλόνον ἔβρεμε φόρμιγξ, </l>
<l n="506">ἀντὶ χοροῦ πέμπουσα μόθου λαοσσόον ἠχώ·</l>
<l n="507">καὶ πολέμων σάλπιγγες ἔσαν σύριγγες Ἐρώτων,</l>
<l n="508">καὶ δίδυμοι Βερέκυντες ὁμόζυγες ἔκλαγον αὐλοί,</l>
<l n="509">καὶ κτύπον ἀμφιπλῆγα βαρυσμαράγων ἀπὸ χειρῶν</l>
<l n="510">χαλκείοις πατάγοισιν ἐμυκήσαντο βοεῖαι. </l>
<l n="511">καὶ Φρύγες ἐστρατόωντο παρʼ ἐγρεμόθων στίχα Λυδῶν,</l>
<l n="512">οἵ τʼ ἔλαχον Βούδειαν, ἀειδομένην τε πολίχνην</l>
<l n="513">δενδροκόμον Τεμένειαν, ἐύσκιον ἄλσος ἀρούρης,</l>
<l n="514">οἳ Δρεσίην ἐνέμοντο καὶ Ὄβριμον, ὅς τε ῥεέθροις</l>
<l n="515">Μαιάνδρου σκολιοῖσιν ἑὸν παραβάλλεται ὕδωρ, </l>
<l n="516">καὶ δάπεδον Δοίαντος ἐπώνυμον, οἵ τε Κελαινὰς</l>
<l n="517">χρυσορόφους ἐνέμοντο καὶ εἰκαστήρια Γοργοῦς·</l>
<l n="518">τοῖσι συνεστρατόωντο καὶ οἳ λάχον ἄστεα ναίειν</l>
<l n="519">γείτονα Σαγγαρίου, καὶ Ἐλέσπιδος ἕδρανα γαίης.</l>
<l n="520">τῶν πρόμος ἡγεμόνευε, λιπὼν ὀφιώδεα Δίρκην, </l>
<pb id="v.1.p.468"/>
<l n="521">Πρίασος, Ἀονίης μετανάστιος ἀστὸς ἀρούρης·</l>
<l n="522">ὁππότε γὰρ Φρυγίης πέδον ἔκλυσεν ὑέτιος Ζεύς,</l>
<l n="523">ὀμβρηροῖς πελάγεσσι χέων ὑψίδρομον ὕδωρ,</l>
<l n="524">καὶ δρύες ἐκρύφθησαν, ἀκανθοφόροις τʼ ἐνὶ βήσσαις</l>
<l n="525">διψαλέαι ποταμηδὸν ἐκυμαίνοντο κολῶναι, </l>
<l n="526">ἰκμαλέον τότε δῶμα λιπὼν κεκαλυμμένον ὄμβρῳ</l>
<l n="527">καὶ ῥόον ἠερόφοιτον, ἀκοντιστῆρα μελάθρων,</l>
<l n="528">Πρίασος Ἀονίης μετανέσσατο κόλπον ἀρούρης,</l>
<l n="529">Ζηνὸς ἀλυσκάζων θανατηφόρον ὄμβριον ὕδωρ·</l>
<l n="530">αἰεὶ δʼ ἀλλοδαποῖσι παρʼ ἀνδράσι δάκρυα λείβων </l>
<l n="531">μνώετο Σαγγαρίοιο καὶ ἠθάδα δίζετο πηγήν,</l>
<l n="532">Ἀονίου ποταμοῖο πιὼν ἀλλότριον ὕδωρ·</l>
<l n="533">ὀψὲ δὲ δύσνιφον οἶδμα καὶ ὑδατόεσσαν ἀνάγκην</l>
<l n="534">Ζεὺς ὕπατος πρήυνε, καὶ ἐκ Σιπύλοιο καρήνων</l>
<l n="535">κλυζομένης Φρυγίης παλινάγρετον ἤλασεν ὕδωρ· </l>
<l n="536">καὶ ῥόον ἐννοσίγαιος ὅλον μετέθηκε τριαίνῃ</l>
<l n="537">εἰς βυθίους κευθμῶνας ἀτεκμάρτοιο θαλάσσης,</l>
<l n="538">καὶ νιφετοῦ κελάδοντος ἐγυμνώθησαν ἐρίπναι·</l>
<l n="539">καὶ τότε Βοιωτοῖο παλίνδρομος οὖδας ἐάσας</l>
<l n="540">Πρίασος ὑστερόμητις ἑὴν ὑπεδύσατο πάτρην, </l>
<l n="541">καὶ γενέτην βαρύγουνον ἀπήμονι πήχεος ὁλκῷ</l>
<l n="542">νόστιμος ἀγκὰς ἔμαρψεν, ὃν εὐσεβέων χάριν ἔργων</l>
<l n="543">Ζεὺς μέγας ὀμβρήεντος ἀνεζώγρησεν ὀλέθρου,</l>
<l n="544">Βρόμβιον ὃν καλέουσιν· ἀπὸ Φρυγίοιο δὲ κόλπου</l>
<l n="545">Πρίασον αὐχήεντες ἐκυκλώσαντο μαχηταί. </l>
<l n="546">Ἀστερίου δʼ ἀπάνευθε ἑοῦ γενέταο μολόντος</l>
<l n="547">ἀρτιθαλὴς Μίλητος ὁμόστολος ἵκετο Βάκχῳ</l>
<l n="548">Καῦνον ἔχων συνάεθλον ἀδελφεόν, ὃς τότε Καρῶν</l>
<l n="549">λαὸν ἄγων ἔτι κοῦρος ἐδύσατο φύλοπιν Ἰνδῶν·</l>
<l n="550">οὔ πω γὰρ δυσέρωτα δολοπλόκον ἔπλεκε μολπὴν </l>
<l n="551">γνωτῆς οἶστρον ἔχων ἀδαήμονος, οὐδὲ καὶ αὐτὴν</l>
<l n="552">ἀντιτύπου φιλότητος ὁμοζήλων ἐπὶ λέκτρων</l>
<pb id="v.1.p.470"/>
<l n="553">Ζηνὶ συναπτομένην ἐμελίζετο σύγγονον Ἥρην</l>
<l n="554">Λάτμιον ἀμφὶ βόαυλον ἀκοιμήτοιο νομῆος,</l>
<l n="555">ὀλβίζων ὑπʼ ἔρωτι μεμηλότα γείτονι πέτρῃ </l>
<l n="556">νυμφίον Ἐνδυμίωνα ποθοβλήτοιο Ζελήνης·</l>
<l n="557">ἀλλʼ ἔτι Βυβλίς ἔην φιλοπάρθενος, ἀλλʼ ἔτι θήρην</l>
<l n="558">Καῦνος ὁμογνήτων ἐδιδάσκετο νῆις ἐρώτων·</l>
<l n="559">οὔ πω δʼ, ἁβροκόμοιο κασιγνήτοιο φυγόντος,</l>
<l n="560">δάκρυσιν ὀμβρηθεῖσα δέμας μορφώσατο κούρη, </l>
<l n="561">καὶ ῥόον ὑδατόεντα γοήμονος ἔβλυε πηγῆς.</l>
<l n="562">τῷ δʼ ἅμα θαρσήεντες ἐπερρώοντο μαχηταί,</l>
<l n="563">οἳ Μυκάλην ἐνέμοντο, καὶ οἳ λάχον ἀγκύλον ὕδωρ</l>
<l n="564">εἰς χθόνα δυομένοιο παλιννόστου ποταμοῖο,</l>
<l n="565">Μαιάνδρου σκολιοῖο, διερπύζοντος ἐναύλων. </l>
<l n="566">Τόσσαι μὲν στίχες ἦλθον· ὁμοζήλῳ δὲ πορείῃ</l>
<l n="567">λαῶν ἀγρομένων Κυβεληίδες ἔκτυπον αὐλαί,</l>
<l n="568">Μυγδονίης δὲ πόληος ἐκυκλώθησαν ἀγυιαί.</l>
</div1>
<pb id="v.1.p.472"/>
<div1 type="book" n="14">
<argument>
<l n="1">εἰς δέκατον δὲ τέταρτον ἔχε φρένα κεῖθι κορύσσει</l>
<l n="2">δαιμονίην στίχα πᾶσαν ἐς Ἰνδικὸν Ἄρεα Ῥείη.</l>
</argument>
<l n="1">Ῥείη δʼ ὠκυπέδιλος, ὀρεσσαύλῳ παρὰ φάτνῃ</l>
<l n="2">αὐχένα λαχνήεντα περισφίγξασα λεόντων,</l>
<l n="3">σύνδρομον ᾐώρησεν ὑπηνέμιον σφυρὸν αὔραις</l>
<l n="4">ἠερίους κενεῶνας ἐρετμώσασα πεδίλῳ·</l>
<l n="5">θεσπεσίας δὲ φάλαγγας ἀολλίζουσα Λυαίῳ </l>
<l n="6">ὡς πτερὸν ἠὲ νόημα διέστιχεν ἕδρανα κόσμου</l>
<l n="7">εἰς Νότον, εἰς Βορέην, εἰς Ἕσπερον, εἰς κλίσιν Ἠοῦς·</l>
<l n="8">καὶ δρυσὶ καὶ ποταμοῖσι μίαν ξυνώσατο φωνὴν</l>
<l n="9">Νηιάδας καλέουσα καὶ Ἁδρυάδας στίχας ὕλης.</l>
<l n="10">δαιμονίη δʼ ἀίουσα γονὴ Κυβεληίδος ἠχοῦς, </l>
<l n="11">πάντοθεν ἠγερέθοντο. καὶ ὑψόθεν εἰς χθόνα Λυδῶν</l>
<l n="12">ἀπλανὲς ἴχνος ἄγουσα μετάρσιος ἵκετο Ῥείη·</l>
<l n="13">καὶ νυχίην παλίνορσος ἐκούφισε μύστιδα πεύκην</l>
<l n="14">Μυγδόνι θερμαίνουσα τὸ δεύτερον ἠέρα πυρσῷ.</l>
<l n="15">ἀλλὰ μετὰ βροτέην προμάχων ἡρωίδα φύτλην </l>
<l n="16">καὶ στρατιὴν ζαθέην με διδάξατε, Φοιβάδες αὖραι.</l>
<l n="17">πρῶτα μὲν ἐκ Λήμνοιο πυριγλώχινος ἐρίπνης</l>
<l n="18">φήμη ἀελλήεσσα Σάμου παρὰ μύστιδι πεύκῃ</l>
<l n="19">υἱέας Ἡφαίστοιο δύω θώρηξε Καβείρους,</l>
<pb id="v.1.p.474"/>
<l n="20">οὔνομα μητρὸς ἔχοντας ὁμόγνιον, οὓς πάρος ἄμφω </l>
<l n="21">οὐρανίῳ χαλκῆι τέκε Θρήισσα Καβειρώ·</l>
<l n="22">Ἄλκων Εὐρυμέδων τε, δαήμονες ἐσχαρεῶνος.</l>
<l n="23">καὶ βλοσυροὶ Κρήτηθεν ἀολλίζοντο μαχηταὶ</l>
<l n="24">δάκτυλοι Ἰδαῖοι, κραναῆς ναετῆρες ἐρίπνης,</l>
<l n="25">Γηγενέες Κορύβαντες ὁμήλυδες, ὧν ποτε Ῥείῃ </l>
<l n="26">ἐκ χθονὸς αὐτοτέλεστος ἀνεβλάστησε γενέθλη·</l>
<l n="27">οἳ βρέφος ἀρτιλόχευτον ἀεξιτόκῳ παρὰ πέτρῃ</l>
<l n="28">Ζῆνα φερεσσακέεσσιν ἐμιτρώσαντο χορείαις,</l>
<l n="29">κῶμον ἀνακρούοντες ὀρίκτυπον ἠπεροπῆα,</l>
<l n="30">ἠέρα βακχεύοντες· ἀρασσομένοιο δὲ χαλκοῦ </l>
<l n="31">ἀγχινεφὴς Κρονίοισιν ἐπέβρεμεν οὔασιν ἠχὼ</l>
<l n="32">κουροσύνην Κρονίωνος ὑποκλέπτουσα βοείαις·</l>
<l n="33">καὶ πρόμος ἡγεμόνευε χοροπλεκέων Κορυβάντων</l>
<l n="34">Πύρριχος Ἰδαῖός τε σακέσπαλος, οἷς ἅμα βαίνων</l>
<l n="35">Κνώσσιος αἰόλα φῦλα παρώνυμος ὥπλισε Κύρβας. </l>
<l n="36">καὶ φθονεροὶ Τελχῖνες ἐπήλυδες εἰς μόθον Ἰνδῶν</l>
<l n="37">ἐκ βυθίου κενεῶνος ἀολλίζοντο θαλάσσης·</l>
<l n="38">καὶ δολιχῇ παλάμῃ δονέων περιμήκετον αἰχμὴν</l>
<l n="39">ἦλθε Λύκος, κάμῃ Σκέλμις ἐφέσπετο Δαμναμενῆι</l>
<l n="40">πάτριον ἰθύνων Ποσιδήιον ἅρμα θαλάσσης, </l>
<l n="41">Τληπολέμου μετὰ γαῖαν ἁλιπλανέες μετανάσται,</l>
<l n="42">δαίμονες ὑγρονόμοι μανιώδεες, οὓς πάρος αὐτοὶ</l>
<l n="43">πατρῴης ἀέκοντας ἀποτμήξαντες ἀρούρης</l>
<l n="44">Θρῖναξ σὺν Μακαρῆι καὶ ἀγλαὸς ἤλασεν Αὔγης,</l>
<l n="45">υἱέες Ἠελίοιο· διωκόμενοι δὲ τιθήνης </l>
<l n="46">χερσὶ βαρυζήλοισιν ἀρυόμενοι Στυγὸς ὕδωρ</l>
<l n="47">ἄσπορον εὐκάρποιο Ῥόδου ποίησαν ἀλωήν,</l>
<l n="48">ὕδασι Ταρταρίοισι περιρραίνοντες ἀρούρας.</l>
<pb id="v.1.p.476"/>
<l n="49">τοῖς ἔπι Κενταύρων διφυὴς πρηεῖα γενέθλη·</l>
<l n="50">ἵππιον εἶδος ἔχοντι Φόλῳ συνομάρτεε Χείρων </l>
<l n="51">ἀλλοφυής, ἀδάμαστος, ἔχων ἀχάλινον ὑπήνην.</l>
<l n="52">Κυκλώπων δὲ φάλαγγες ἐπέρρεον· ὧν ἐνὶ χάρμῃ</l>
<l n="53">χερσὶν ἀθωρήκτοισιν ἀκοντίζοντο κολῶναι</l>
<l n="54">ἔγχεα πετρήεντα, καὶ ἀσπίδες ἦσαν ἐρίπναι,</l>
<l n="55">καὶ σκοπιὴ λοφόεσσα χαραδραίη πέλε πήληξ, </l>
<l n="56">καὶ Σικελοὶ σπινθῆρες ἔσαν φλογόεντες ὀιστοί·</l>
<l n="57">καὶ σέλας αἰθύσσοντες ἐθήμονος ἐσχαρεῶνος</l>
<l n="58">πυρσοφόροις παλάμῃσιν ἐθωρήσσοντο μαχηταί,</l>
<l n="59">Βρόντης τε Στερόπης τε καὶ Εὐρύαλος καὶ Ἐλατρεὺς</l>
<l n="60">Ἄργης τε Τράχιός τε καὶ αὐχήεις Ἁλιμήδης. </l>
<l n="61">ἀλλὰ τόσος καὶ τοῖος ἐλείπετο μοῦνος Ἐνυοῦς</l>
<l n="62">ἀγχινεφὴς Πολύφημος, ἀπόσπορος ἐννοσιγαίου,</l>
<l n="63">ὅττί μιν ὑγροκέλευθος ἐρήτυεν αὐτόθι μίμνειν</l>
<l n="64">ἄλλος Ἔρως πολέμοιο φιλαίτερος· εἰσορόων γὰρ</l>
<l n="65">ἡμιφανῆ Γαλάτειαν ἐπέκτυπε γείτονι πόντῳ, </l>
<l n="66">νυμφιδίῃ σύριγγι χέων φιλοπάρθενον ἠχώ.</l>
<l n="67">καὶ σκοπέλων ναετῆρες ἀπʼ αὐτορόφοιο μελάθρου,</l>
<l n="68">οὔνομα Πανὸς ἔχοντες, ἐρημονόμου γενετῆρος,</l>
<l n="69">Πᾶνες ἐθωρήχθησαν ὁμήλυδες, ὧν ἐπὶ μορφῇ</l>
<l n="70">ἀνδρομέῃ κεκέραστο δασύτριχος αἰγὸς ὀπωπή· </l>
<l n="71">καὶ νόθον εἶδος ἔχοντες ἐυκραίροιο καρήνου</l>
<l n="72">δώδεκα Πᾶνες ἔσαν κεραελκέες, ἀρχεγόνου δὲ</l>
<l n="73">Πανὸς ἑνὸς γεγάασιν ὀρεσσαύλοιο τοκῆος.</l>
<l n="74">τὸν μὲν ἐφημίξαντο Κελαινέα μάρτυρι μορφῇ,</l>
<l n="75">τὸν δὲ φυῆς Ἀργεννὸν ὁμώνυμον· Αἰγικόρῳ δὲ </l>
<pb id="v.1.p.478"/>
<l n="76">ἅρμενον οὔνομα θῆκαν, ἐπεὶ νομίῃ παρὰ ποίμνῃ</l>
<l n="77">αἰγείων κεκόρητο περιθλίβων γάλα μαζῶν·</l>
<l n="78">ἄλλος δʼ Ἠυγένειος ἀκούετο θεσπέσιος Πὰν</l>
<l n="79">ἀμφιλαφῆ πλοκάμοισιν ἔχων λειμῶνα γενείου·</l>
<l n="80">καὶ νομίῳ κεκόρυστο σὺν Ὠμηστῆρι Δαφοινεύς· </l>
<l n="81">καὶ Φόβος ὡμάρτησε δασυκνήμιδι Φιλάμνῳ·</l>
<l n="82">Ξάνθῳ Γλαῦκος ἵκανεν ὁμόστολος· ἀντιτύποις γὰρ</l>
<l n="83">Γλαῦκος ἑοῖς μελέεσσιν ὁμόχροος ἔσκε θαλάσσῃ</l>
<l n="84">γλαυκιόων, καὶ Ξάνθος ἔχων ξανθόχροα χαίτην</l>
<l n="85">οὔνομα τοῖον ἔδεκτο κερασφόρος ἀστὸς ἐρίπνης· </l>
<l n="86">καὶ θρασὺς Ἄργος ἵκανε φέρων χιονώδεα χαίτην.</l>
<l n="87">τοῖσιν ἔσαν δύο Πᾶνες ὁμήλυδες, οὓς τέκεν Ἑρμῆς</l>
<l n="88">κεκριμένῃ φιλότητι μιγεὶς διδυμάοσι Νύμφαις·</l>
<l n="89">τὸν μὲν ὀρεστιάδος Σώσης μετανεύμενος εὐνὴν</l>
<l n="90">μαντιπόλου σπέρμηνε θεηγόρον ἔμπλεον ὀμφῆς, </l>
<l n="91">Ἀγρέα θηροφόνῳ μελέτῃ πεπυκασμένον ἄγρης·</l>
<l n="92">τὸν δὲ νομαῖς ὀίων Νόμιον φίλον, ὁππότε Νύμφης</l>
<l n="93">δέμνιον ἀγραύλοιο διέστιχε Πηνελοπείης,</l>
<l n="94">ποιμενίῃ σύριγγι μεμηλότα. τοῖς ἅμα Φόρβας</l>
<l n="95">ὠμηστὴς ἀκόρητος ὁμόστολον εἶχε πορείην. </l>
<l n="96">καὶ παλάμην νάρθηκι γέρων Σειληνὸς ἐρείσας</l>
<l n="97">δισσοφυὴς κεκόρυστο κερασφόρος υἱὸς ἀρούρης,</l>
<l n="98">τρισσοὺς παῖδας ἄγων θιασώδεας· εἰς ἐνοπὴν γὰρ</l>
<l n="99">Ἀστραῖος κεκόρυστο, Μάρων κίεν, ἕσπετο Ληνεύς,</l>
<l n="100">χεῖρας ἐλαφρίζοντες ὀριπλανέος γενετῆρος </l>
<l n="101">γηροκόμοις ῥοπάλοισι· λιποσθενέων δὲ γερόντων</l>
<l n="102">νωχελὲς ἀμπελόεντι δέμας κουφίζετο βάκτρῳ,</l>
<l n="103">ὧν μάλα πουλυέτηρος ἔην χρόνος, ὧν ἄπο θερμὴ</l>
<l n="104">πουλυγάμων Σατύρων διφυὴς ἀνέτελλε γενέθλη.</l>
<l n="105">καὶ Σατύρους κερόεντας ἐκόσμεον ἡγεμονῆες </l>
<pb id="v.1.p.480"/>
<l n="106">Ποιμένιος Θίασός τε καὶ Ὑψίκερως καὶ Ὀρέστης,</l>
<l n="107">καὶ κεραῷ Φλεγραῖος ἐφωμάρτησε Ναπαίῳ·</l>
<l n="108">ἦλθε Γέμων, κεκόρυστο Λύκων θρασύς· ἀκροπότῃ δὲ</l>
<l n="109">πετραίῳ γελόωντι φιλέψιος ἕσπετο Φηρεύς,</l>
<l n="110">καὶ Λάμις οὐρεσίφοιτος ὁμόστολον εἶχε πορείην </l>
<l n="111">Ληνοβίῳ, καὶ Σκιρτὸς ἐκώμασε σύνδρομος Οἴστρῳ,</l>
<l n="112">σὺν δὲ Φερεσπόνδῳ Λύκος ἤιεν, ἠχέτα κῆρυξ,</l>
<l n="113">καὶ Πρόνομος πραπίδεσσι κεκασμένος, οὓς τέκεν Ἑρμῆς</l>
<l n="114">ἰφθίμην κρυφίοισιν ὑποζεύξας ὑμεναίοις,</l>
<l n="115">τήν ποτε Δῶρος ἔτικτε, Διὸς βλάστημα γενέθλης, </l>
<l n="116">ῥίζα γονῆς Ἕλληνος, ἀπʼ ἀρχεγόνοιο δὲ Δώρου</l>
<l n="117">Δωρίδος ἐβλάστησεν Ἀχαικὸν αἷμα γενέθλης·</l>
<l n="118">τοῖσι γέρας καὶ σκῆπτρον ἐπέτρεπεν Εἰραφιώτης</l>
<l n="119">οὐρανίου κήρυκος ἀεξινόοιο τοκῆος.</l>
<l n="120">αἰεὶ μὲν μεθύουσα φιλακρήτοισι κυπέλλοις </l>
<l n="121">πᾶσα γονὴ Σατύρων θρασυκάρδιος, ἐν δὲ κυδοιμῷ</l>
<l n="122">μοῦνον ἀπειλητῆρες ἀεὶ φεύγοντες Ἐνυώ,</l>
<l n="123">νόσφι μόθοιο λέοντες, ἐνὶ πτολέμοις δὲ λαγωοί,</l>
<l n="124">ἴδμονες ὀρχηστῆρες, ἐπιστάμενοι πλέον ἄλλων</l>
<l n="125">οἰνοδόκου μέθυ λαρὸν ἀπὸ κρητῆρος ἀφύσσειν· </l>
<l n="126">τῶν ὀλίγοι γεγάασι μαχήμονες, οὓς θρασὺς Ἄρης</l>
<l n="127">παντοίην ἐδίδαξε μεληδόνα δηιοτῆτος,</l>
<l n="128">κοσμῆσαι δὲ φάλαγγα· κορυσσομένου δὲ Λυαίου</l>
<l n="129">οἱ μὲν ἀδεψήτοισι δέμας κρύψαντο Βοείαις,</l>
<l n="130">οἱ δὲ δοραῖς λασίῃσιν ἐκαρτύνοντο λεόντων, </l>
<l n="131">ἄλλοι πορδαλίων βλοσυρὰς δύσαντο καλύπτρας,</l>
<l n="132">οἱ δὲ τανυπτόρθοισιν ἐθωρήσσοντο κορύμβοις,</l>
<l n="133">οἱ δὲ τανυκραίρων ἐλάφων ἀντίρροπον ἄστρων</l>
<pb id="v.1.p.482"/>
<l n="134">ποικίλον ἐν στέρνοισιν ἀνεζώννυντο χιτῶνα·</l>
<l n="135">τοῖς μὲν ἐπὶ κροτάφοις διδυμάονες ἀμφὶ μετώπῳ </l>
<l n="136">ὀξυτενεῖς γλωχῖνες ἐμηκύνοντο κεραίης,</l>
<l n="137">ψεδνὴ δʼ ὀκριόεντι καρήατι φύετο χαίτη</l>
<l n="138">ἀκροφανὴς σκολιοῖσιν ἐπʼ ὄμμασιν, οὔατα δʼ ἄμφω</l>
<l n="139">νισσομένων πτερόεντες ἀνερρίπιζον ἀῆται</l>
<l n="140">ἰθυτενῆ, λασίοισιν ἐπικτυπέοντα γενείοις </l>
<l n="141">ἐκταδόν, ἱππείη δὲ τιταινομένη διὰ νώτου</l>
<l n="142">ὄρθιος ἀμφιέλικτος ἀπʼ ἰξύος ἔρρεεν οὐρή.</l>
<l n="143">Ἀλλοφυὴς δʼ ἑτέρη Κενταυριὰς ἵκετο φύτλη,</l>
<l n="144">Φηρῶν εὐκεράων λάσιον γένος, οἷς πόρεν Ἥρη</l>
<l n="145">ἀνδροφυὲς δέμας ἄλλο κερασφόρον· ὑγρογόνων γὰρ </l>
<l n="146">Νηιάδων ποτὲ παῖδες ἔσαν βροτοειδέι μορφῇ,</l>
<l n="147">ἃς Ὑάδας καλέουσι, Λάμου ποταμηίδα φύτλην,</l>
<l n="148">καὶ Διὸς εὐώδινα τιθηνήσαντο γενέθλην,</l>
<l n="149">Βάκχον ἔτι πνείοντα πολυρραφέος τοκετοῖο,</l>
<l n="150">παιδοκόμοι ῥυτῆρες ἀθηήτου Διονύσου, </l>
<l n="151">οὐ ξένον εἶδος ἔχοντες· ἐνὶ σκοτίῳ δὲ μελάθρῳ</l>
<l n="152">πολλάκι πηχύναντο κεκυφότι κοῦρον ἀγοστῷ,</l>
<l n="153">αἰθέρα παππάζοντα, Διὸς πατρώιον ἕδρην,</l>
<l n="154">εἰσέτι κουρίζοντα, σοφὸν βρέφος. ἀρτιτόκῳ δὲ</l>
<l n="155">πῇ μὲ ἔην ἐρίφῳ πανομοίιος, ἔνδοθι μάνδρης </l>
<l n="156">κρυπτόμενος, δολιχῇ δὲ δέμας πυκνώσατο χαίτῃ</l>
<l n="157">ἀλλοφανής, δολίων δὲ χέων βληχηθμὸν ὀδόντων</l>
<l n="158">ἴχνεσιν αἰγείοισι νόθην μιμήσατο χηλήν·</l>
<l n="159">πῇ δὲ γυναικείην φορέων ψευδήμονα μορφὴν</l>
<l n="160">μιμηλὴ κροκόπεπλος ἐν εἵμασι φαίνετο κούρη </l>
<l n="161">ἀρτιθαλής, φθονερῆς δὲ παραπλάζων νόον Ἥρης</l>
<l n="162">χείλεσιν ἀντιτύποισιν ἀνήρυγε θῆλυν ἰωήν,</l>
<l n="163">καὶ πλοκάμοις εὔοδμον ἐπεσφήκωσε καλύπτρην</l>
<pb id="v.1.p.484"/>
<l n="164">θήλεα πέπλα φέρων πολυδαίδαλα· μεσσατίῳ δὲ</l>
<l n="165">στήθεϊ δεσμὸν ἔβαλλε καὶ ὄρθιον ἄντυγα μαζοῦ ... </l>
<l n="166">παρθενίῳ ζωστῆρι, καὶ οἷά περ ἅμμα κορείης</l>
<l n="167">πορφυρέην λαγόνεσσι συνήρμοσε κυκλάδα μίτρην.</l>
<l n="168">καὶ δόλος ἦν ἀνόνητος, ἐπεὶ μάθεν ὑψόθεν Ἥρη</l>
<l n="169">πάντοθι δινεύουσα πανόψιον ὄμμα προσώπου,</l>
<l n="170">μορφὴν ἀλλοπρόσαλλον ὀπιπεύουσα Λυαίου· </l>
<l n="171">καὶ Βρομίου φυλάκεσσιν ἐχώσατο· δεξαμένη δὲ</l>
<l n="172">Θεσσαλίδος δολόεντα παρʼ Ἀχλύος ἄνθεα ποίης</l>
<l n="173">ὕπνον θελγομένων φυλάκων ἐπέχευε καρήνῳ,</l>
<l n="174">μάγγανα φαρμακόεντα κατασταλάουσα κομάων·</l>
<l n="175">καὶ μάγον ἁβρὸν ἄλειφα περιχρίσασα προσώπῳ </l>
<l n="176">ἀνδρομέης ἤμειψε παλαίτερον εἶδος ὀπωπῆς·</l>
<l n="177">τοῖσι μὲν οὐατόεσσα φυῆς ἰνδάλλετο μορφή,</l>
<l n="178">ἱππείη δʼ ἀνέτελλε διʼ ἰξύος ὄρθιος οὐρὴ</l>
<l n="179">ἰσχία μαστίζουσα δασυστέρνοιο φορῆος,</l>
<l n="180">καὶ βοέη βλάστησε κατὰ κροτάφοιο κεραίη, </l>
<l n="181">ὄμματα δʼ εὐρύνοντο τανυκραίροιο μετώπου,</l>
<l n="182">καὶ σκολιαὶ πλοκαμῖδες ἀνηέξηντο καρήνων,</l>
<l n="183">γναθμοὶ δʼ ἀργιόδοντες ἐμηκύνοντο γενείων,</l>
<l n="184">ξείνη δʼ αὐτοτέλεστος ἀπʼ ἰξύος εἰς πόδας ἄκρους</l>
<l n="185">ἀμφιλαφὴς λασίοιο κατʼ αὐχένος ἔρρεε χαίτη. </l>
<l n="186">δώδεκα δὲ ξύμπαντας ἐκόσμεον ἡγεμονῆες,</l>
<l n="187">Σπαργεύς τε Γληνεύς τε χοροίτυπος, ἀλλοφυὴς δὲ</l>
<l n="188">σύνδρομος Εὐρυβίῳ σταφυληκόμος ἵκετο Κητεύς,</l>
<l n="189">καὶ Ῥιφόνῳ Πετραῖος ὁμάρτεεν, ἀκροπότης δὲ</l>
<l n="190">Αἴσακος Ὀρθάων τε συνέστιχον, οἷς μίαν ἄμφω </l>
<l n="191">Ἀμφίθεμις καὶ Φαῦνος ἐποιήσαντο πορείην,</l>
<l n="192">εὐκεράῳ δὲ Φάνητι συνέμπορος ἦλθε Νομείων.</l>
<l n="193">Κενταύρων δʼ ἑτέρη διφυὴς κεκόρυστο γενέθλη,</l>
<l n="194">Κυπριάς, ὁππότε Κύπρις ἐπέτρεχεν εἴκελον αὔραις</l>
<pb id="v.1.p.486"/>
<l n="195">ἴχνιον ἱμείροντος ἀλυσκάζουσα τοκῆος, </l>
<l n="196">μὴ γενέτην ἀθέμιστον ἐσαθρήσειεν ἀκοίτην,</l>
<l n="197">Ζεὺς δὲ πατὴρ ὑπόειξε γάμων ἄψαυστον ἐάσας</l>
<l n="198">ὠκυτέρην ἀκίχητον ἀναινομένην Ἀφροδίτην·</l>
<l n="199">ἀντὶ δὲ Κυπριδίων λεχέων ἔσπειρεν ἀρούρῃ</l>
<l n="200">παιδογόνων προχέων φιλοτήσιον ὄμβρον ἀρότρων· </l>
<l n="201">γαῖα δὲ δεξαμένη γαμίην Κρονίωνος ἐέρσην</l>
<l n="202">ἀλλοφυῆ κερόεσσαν ἀνηκόντιζε γενέθλην.</l>
<l n="203">τοῖσι κορυσσομένοισι συνέδραμον εἰν ἑνὶ Βάκχαι,</l>
<l n="204">αἱ μὲν Μῃονίης ἀπὸ ῥωγάδος, αἱ δὲ κολώνης</l>
<l n="205">ἠλιβάτων ἤιξαν ὑπὲρ Σιπύλοιο καρήνων. </l>
<l n="206">νύμφαι δʼ ἑλκεχίτωνες Ὀρειάδες ἄρσενι θυμῷ</l>
<l n="207">λυσσάδες ἐρρώοντο σὺν εὐθύρσοισι μαχηταῖς,</l>
<l n="208">αἵ τε παλιννόστων ἐτέων πολυδινέι νύσσῃ</l>
<l n="209">μηκεδανὸν ζώεσκον ἐπὶ χρόνον, αἱ μὲν ἐρίπναις</l>
<l n="210">γείτονες οἰονόμων ἐπιμηλίδες, αἱ δὲ λιποῦσαι </l>
<l n="211">ἄλσεα δενδρήεντα καὶ ἀγριάδος ῥάχιν ὕλης,</l>
<l n="212">συμφυέες Μελίαι δρυὸς ἥλικος· αἳ τότε πᾶσαι</l>
<l n="213">εἰς μόθον ἠπείγοντο συνήλυδες, αἱ μὲν ἑλοῦσαι</l>
<l n="214">τύμπανα χαλκεόνωτα, Κυβηλίδος ὄργανα Ῥείης,</l>
<l n="215">αἱ δὲ κατηρεφέες πλοκάμους ἑλικώδεϊ κισσῷ, </l>
<l n="216">ἄλλαι ἐμιτρώθησαν ἐχιδναίοισι κορύμβοις·</l>
<l n="217">χειρὶ δὲ θύρσον ἄειρον ἀκαχμένον, αἷς τότε Λυδαὶ</l>
<l n="218">μαινάδες ὡμάρτησαν ἀταρβέες εἰς μόθον Ἰνδῶν·</l>
<l n="219">ὧν τότε Βασσαρίδες θιασώδεες ἴδμονι τέχνῃ</l>
<l n="220">κρείσσονες ἠπείγοντο Διωνύσοιο τιθῆναι, </l>
<l n="221">αἴγλη Καλλιχόρη τε καὶ Εὐπετάλη καὶ Ἰώνη</l>
<l n="222">καὶ Καλύκη γελόωσα Βρύουσά τε, σύννομος Ὥραις,</l>
<l n="223">Σειλήνη τε Ῥόδη τε καὶ Ὠκυνόη καὶ Ἐρευθὼ</l>
<l n="224">Ἀκρήτη τε Μέθη τε, καὶ ἕσπετο σύννομος Ἅρπῃ</l>
<l n="225">Οἰνάνθη ῥοδόεσσα καὶ ἀργυρόπεζα Λυκάστη, </l>
<l n="226">Στησιχόρη Προθόη τε· φιλομμειδὴς δὲ γεραιὴ</l>
<pb id="v.1.p.488"/>
<l n="227">οἰνοβαρὴς Τρυγίη πυμάτη κεκόρυστο καὶ αὐτή.</l>
<l n="228">κεκριμένον μὲν ἕκαστος ἑὸν στρατὸν ἤγαγε Βάκχῳ,</l>
<l n="229">πάντων δʼ ἡγεμόνευε πυρίβρομος Εἰραφιώτης</l>
<l n="230">ἀστράπτων ἀρίδηλος· ἐς ὑσμίνην δὲ χορεύων </l>
<l n="231">οὐ σάκος, οὐ δόρυ θοῦρον ἐκούφισεν, οὐ ξίφος ὤμῳ,</l>
<l n="232">οὐ κυνέην ἐπέθηκεν ἀκερσικόμοισιν ἐθείραις,</l>
<l n="233">χάλκεον ἀρραγέος κεφαλῆς σκέπας, ἀλλὰ καρήνου</l>
<l n="234">ἄπλοκον ἐσφήκωσε δρακοντείῳ τρίχα δεσμῷ,</l>
<l n="235">κράασι κυκλώσας βλοσυρὸν στέφος· ἀντὶ δὲ τυκτῆς </l>
<l n="236">δαιδαλέης κνημῖδος ἕως ἐπιγουνίδος ἄκρης</l>
<l n="237">ἄργυφα πορφυρέοις ἐπεθήκατο ταρσὰ κοθόρνοις,</l>
<l n="238">νεβρίδα λαχνήεσσαν ἐπὶ στέρνοιο καθάψας,</l>
<l n="239">στικτὸν ἔχων θώρηκα, τύπον κεχαραγμένον ἄστρων· </l>
<l n="246">καὶ χρυσέην λαγόνεσσι περίτροχον ἥρμοσε μίτρην. </l>
<l n="240">λαιῇ μὲν κέρας εἶχε βεβυσμένον ἡδέος οἴνου, </l>
<l n="241">χρύσεον εὐποίητον, ἀπʼ οἰνοχύτου δὲ κεραίης</l>
<l n="242">ὄρθιος οἰνοπότοιο κατέρρεεν ὁλκὸς ἐέρσης·</l>
<l n="243">χειρὶ δὲ κέντορα θύρσον, ἐελμένον οἴνοπι κισσῷ,</l>
<l n="244">δεξιτερῇ κούφιζεν, ἐπʼ ἀκροτάτῳ δὲ κορύμβῳ</l>
<l n="245">χαλκοβαρὴς πετάλοισι κατάσκιος ἦεν ἀκωκή. </l>
<l n="247">ἀλλʼ ὅτε δὴ Διόνυσος ἔσω Κορυβαντίδος αὐλῆς </l>
<l n="248">χρύσεον εὐποίητον ἐδύσατο κόσμον Ἐνυοῦς,</l>
<l n="249">εὔδια καλλείψας χοροτερπέος ἔνδια Ῥείης</l>
<l n="250">Μῃονίην παράμειβεν· ὀρεσσιπόλοις δʼ ἅμα Βάκχαις </l>
<l n="251">δαίμονι βοτρυόεντι συνεσσεύοντο μαχηταί·</l>
<l n="252">οἱ μὲν ἐυτροχάλοιο κυβερνητῆρες ἀπήνης</l>
<l n="253">φυταλιῆς κομίσαντο νέης μοσχεύματα Βάκχου·</l>
<l n="254">πολλαὶ δʼ ἡμιόνων στίχες ἤιον, ἀμφὶ δὲ νώτῳ</l>
<l n="255">νέκταρος ἀμπελόεντος ἐκούφισαν ἀμφιφορῆας· </l>
<l n="256">καὶ βραδέων ἐπέθηκαν ὄνων τετληότι νώτῳ</l>
<l n="257">ῥήγεα φοινικόεντα καὶ αἰόλα δέρματα νεβρῶν·</l>
<l n="258">ἄλλοι δʼ οἰνοποτῆρες ἅμα χρυσέοισι κυπέλλοις</l>
<l n="259">ἀργυρέους κρητῆρας ἀγίνεον, ὅπλα τραπέζης·</l>
<l n="260">καὶ χαροπῆς Κορύβαντες ἐποίπνυον ἀγχόθι φάτνης </l>
<l n="261">αὐχένα πορδαλίων ζυγίῳ δήσαντες ἱμάντι,</l>
<l n="262">κισσοδέτοις δὲ λέοντας ἐπιστώσαντο λεπάδνοις</l>
<l n="263">χεῖλος ἐπισφίγξαντες ἀπειλητῆρι χαλινῷ.</l>
<l n="264">καὶ λασίην Κένταυρος ἔχων φρίσσουσαν ὑπήνην</l>
<l n="265">εἰς ζυγὸν αὐτοκέλευστος ἑκούσιον αὐχένα τείνας ... </l>
<l n="266">
<note n="1" place="unspecified" anchored="yes">Ludsich marks a lacuna: Lobeck supplies xersi\n o)pisqoto/noisin e)u/troxon ei(=lkon a)ph/nhn.</note> καὶ Σατύρων πολὺ μᾶλλον ἔχων πόθον ἡδέος οἴνου</l>
<l n="267">ἡμιτελὴς χρεμέτιζεν ἀνὴρ κεκερασμένος ἵππῳ,</l>
<l n="268">ἱέμενος Διόνυσον ἑοῖς ὤμοισιν ἀείρειν.</l>
<l n="269">καὶ θεὸς εὐόρπηκος ἐφήμενος ἄντυγι δίφρου</l>
<l n="270">Σαγγαρίου παρὰ χεῦμα, περὶ Φρύγα κόλπον ἀρούρης, </l>
<l n="271">λαϊνέης Νιόβης παρεμέτρεε πενθάδα πέτρην·</l>
<l n="272">καὶ λίθος Ἰνδὸν ὅμιλον ἐριδμαίνοντα Λυαίῳ</l>
<l n="273">δακρυόεις ὁρόων βροτέην πάλιν ἴαχε φωνήν·</l>
<l n="274">‘Μὴ μόθον ἐντύνητε θεημάχον, ἄφρονες Ἰνδοί,</l>
<l n="275">παιδὶ Διός, μὴ Βάκχος ἀπειλείοντας Ἐνυὼ </l>
<l n="276">λαϊνέους τελέσειε καὶ ὑμέας, ὥς περ Ἀπόλλων,</l>
<l n="277">μυρομένους τύπον ἶσον ἐμῇ πετρώδεϊ μορφῇ,</l>
<l n="278">μὴ ποταμοῦ παρὰ χεῦμα φερώνυμον Ἰνδὸν Ὀρόντην</l>
<l n="279">γαμβρὸν ἐσαθρήσητε δεδουπότα Δηριαδῆος.</l>
<l n="280">Ῥείη χωομένη δύναται πλέον ἰοχεαίρης· </l>
<l n="281">Φοίβου φεύγετε Βάκχον ἀδελφεόν· αἰδέομαι γὰρ</l>
<l n="282">Ἰνδῶν κτεινομένων ἀλλότρια δάκρυα λείβει.’</l>
<l n="283">τοῖα λίθον βοόωντα πάλιν σφρηγίσσατο σιγή.</l>
<l n="284">καὶ θεὸς ἀμπελόεις φρυγίης μετὰ πέζαν ἐρίπνης</l>
<l n="285">Ἀσκανίης ἐπέβαινεν. ὁμηγερέες δὲ πολῖται </l>
<pb id="v.1.p.492"/>
<l n="286">πάντες, ὅσοις Ἰόβακχος ἑὴν ὤρεξεν ὀπώρην,</l>
<l n="287">καὶ τελετὰς ἐδέχοντο καὶ ἠσπάζοντο χορείας,</l>
<l n="288">αὐχένα δοχμώσαντες ἀνικήτῳ Διονύσῳ,</l>
<l n="289">εἰρήνης ἐθέλοντες ἀναιμάκτοιο γαλήνην·</l>
<l n="290">Βάκχων τοῖος ἔην κερόεις στρατός, οἷς ἅμα Βάκχαι </l>
<l n="291">εἰς μόθον ὡπλίζοντο. φιλαγρύπνῳ δὲ Λυαίῳ</l>
<l n="292">πάννυχος ἀστερόεντα πυρίτροχον ὁλκὸν ὑφαίνων</l>
<l n="293">οὐρανὸς ἐβρόντησεν, ἐπεὶ τότε μάρτυρι πυρσῷ</l>
<l n="294">νίκης Ἰνδοφόνοιο τέλος μαντεύσατο Ῥείη.</l>
<l n="295">εἰς ἐνοπὴν δʼ ἠῷος ἔβη θεὸς ὕβριν ἐλαύνων </l>
<l n="296">ἀνδρῶν κυανέων, ἵνα δούλιον αὐχένα Λυδῶν</l>
<l n="297">καὶ Φρυγίης ναετῆρα καὶ Ἀσκανίης πολιήτην</l>
<l n="298">κοιρανίης δασπλῆτος ἀποζεύξειε λεπάδνων.</l>
<l n="299">τοῖς τότε Βάκχος ἔπεμπε δύω κήρυκας Ἐνυοῦς</l>
<l n="300">ἀγγελίην ἐνέπειν, ἢ φευγέμεν ἢ πολεμίζειν· </l>
<l n="301">καί σφισι νισσομένοισι συνέστιχεν αἰγίβοτος Πάν,</l>
<l n="302">στῆθος ὅλον σκιόωντα φέρων πώγωνα κομήτην.</l>
<l n="303">Ἥρη δʼ ὠκυπέδιλος, ἐειδομένη δέμας Ἰνδῷ,</l>
<l n="304">οὐλοκόμῳ Μελανῆι μὴ οἴνοπα θύρσον ἀείρειν</l>
<l n="305">Ἀστράεντα κέλευε, δορυσσόον ὄρχαμον ἀνδρῶν, </l>
<l n="306">μηδὲ φιλακρήτων Σατύρων ἀλάλαγμα γεραίρειν,</l>
<l n="307">ἀλλὰ μάχην ἄσπονδον ἀναστῆσαι Διονύσῳ·</l>
<l n="308">καί τινα μῦθον ἔειπε παραιφαμένη πρόμον Ἰνδῶν·</l>
<l n="309">‘Ἡδὺς ὁ δειμαίνων ἁπαλὴν στίχα θηλυτεράων.</l>
<l n="310">Ἀστράεις, πολέμιζε· κορύσσεο καὶ σύ, Κελαινεῦ, </l>
<l n="311">χαλκὸν ἔχων τμητῆρα κορυμβοφόρου Διονύσου·</l>
<l n="312">ἔγχεϊ δʼ οὐ πέλε θύρσος ὁμοίιος. ἀλλά, Κελαινεῦ,</l>
<l n="313">Δηριάδην πεφύλαξο μεμηνότα, μή σε δαμάσσῃ</l>
<l n="314">οὐτιδανὴν ἀσίδηρον ἀλυσκάζοντα γυναῖκα.’</l>
<l n="315">ὣς φαμένη παρέπεισε, καὶ ἠέρα δύσατο δαίμων, </l>
<l n="316">μητρυιὴ κοτέουσα μενεπτολέμῳ Διονύσῳ.</l>
<l n="317">καὶ βρομίου κήρυκες ἀπήλυθον· ἀγχιφανὴς δὲ</l>
<pb id="v.1.p.494"/>
<l n="318">Ἀστράεις ὑπέροπλος, ἔχων ἄστοργον ἀπειλήν,</l>
<l n="319">μαίνετο βουκεράους Σατύρους καὶ Πᾶνα διώκων,</l>
<l n="320">μειλιχίου κήρυκας ἀτιμάζων Διονύσου. </l>
<l n="321">οἱ δὲ παλιννόστοιο ποδὸς δειδήμονι ταρσῷ</l>
<l n="322">φύξιον ἴχνος ἔκαμψαν ἐγερσιμόθῳ Διονύσῳ.</l>
<l n="323">καὶ στρατὸν ὥπλισε Βάκχος ἐς ἀντιπόρων στίχας Ἰνδῶν.</l>
<l n="324">οὐδὲ λάθε ζοφόεντα Κελαινέα θῆλυς Ἐνυώ,</l>
<l n="325">ἀλλὰ θορὼν ἀκίχητος ὅλον στρατὸν ὥπλισεν Ἰνδῶν· </l>
<l n="326">καὶ θρασὺς Ἀστράεις, μενεδήιον οἶστρον ἀέξων,</l>
<l n="327">Ἀστακίδος κελάδοντα περὶ ῥόον ἵστατο λίμνης,</l>
<l n="328">δέγμενος ἀμπελόεντος ἐπηλυσίην Διονύσου.</l>
<l n="329">ἀλλʼ ὅτε δὴ διδύμης στρατιῆς ἑτερόζυγι λαῷ</l>
<l n="330">ἀμφοτέρων στίχα πᾶσαν ἐκόσμεον ἡγεμονῆες, </l>
<l n="331">κλαγγῇ μὲν ζοφόεντες ἐπὶ κλόνον ἤιον Ἰνδοί,</l>
<l n="332">Θρηικίοις γεράνοισιν ἐοικότες, εὖτε φυγοῦσαι</l>
<l n="333">χειμερίην μάστιγα καὶ ἠερίου χύσιν ὄμβρου</l>
<l n="334">Πυγμαίων ἀγεληδὸν ἐπαΐσσουσι καρήνοις</l>
<l n="335">Τηθύος ἀμφὶ ῥέεθρα, καὶ ὀξυόεντι γενείῳ </l>
<l n="336">οὐτιδανῆς ὀλέκουσι λιποσθενὲς αἷμα γενέθλης,</l>
<l n="337">ἱπτάμεναι νεφεληδὸν ὑπὲρ κέρας Ὠκεανοῖο·</l>
<l n="338">εἰς ἐνοπὴν δʼ ἑτέρωθεν ἐβακχεύοντο μαχηταί,</l>
<l n="339">ἀκλινέες θεράποντες ἐγερσιμόθου Διονύσου·</l>
<l n="340">Βασσαρίδων δὲ φάλαγγες ἐπέρρεον· ἀγρομένων δὲ </l>
<l n="341">ἡ μὲν ἐχιδναίῳ κεφαλὴν ἐζώσατο δεσμῷ,</l>
<l n="342">ἡ δὲ διεσφήκωσε κόμην εὐώδεϊ κισσῷ,</l>
<l n="343">ἄλλη χαλκοφόρῳ παλάμην ἐκορύσσετο θύρσῳ</l>
<l n="344">οἰστρομανής, ἑτέρη δὲ κατʼ αὐχένος ἄμμορα δεσμῶν</l>
<l n="345">μηκεδανῆς μεθέηκε καθειμένα βόστρυχα χαίτης, </l>
<pb id="v.1.p.496"/>
<l n="346">Μαιναλὶς ἀκρήδεμνος, ἐπʼ ἀμφοτέρων δέ οἱ ὤμων</l>
<l n="347">ἀπλεκέας πλοκαμῖδας ἀνερρίπιζεν ἀήτης·</l>
<l n="348">ἄλλη ῥόπτρα τίνασσε συνήορα δίζυγι χαλκῷ</l>
<l n="349">πλοχμοὺς εἱλικόεντας ἐπαιθύσσουσα καρήνῳ·</l>
<l n="350">ἄλλη δʼ ἐν παλάμῃσι, κατάσχετος ἅλματι λύσσης, </l>
<l n="352">ὄρθιον ἐσμαράγησε μόθων ἀντίκτυπον ἠχώ, </l>
<l n="351">χερσὶ περικροτέουσα βαρύβρομα νῶτα βοείης· </l>
<l n="353">καὶ πέλεν ἔγχεα θύρσα, καλυπτομένη δὲ πετήλοις </l>
<l n="354">δούρατος ἀμπελόεντος ἔην χαλκήλατος αἰχμή·</l>
<l n="355">ἡ δὲ δαφοινήεντος ἐφιμείρουσα κυδοιμοῦ </l>
<l n="356">ὠμοβόρων ἔζευξεν ἐπʼ αὐχένι δεσμὰ δρακόντων·</l>
<l n="357">ἄλλη ποικιλόνωτον ἐπὶ στέρνοιο καλύπτρην</l>
<l n="358">πορδαλίων, ἑτέρη δὲ κατὰ χροὸς οἶα χιτῶνα</l>
<l n="359">στικτὰ φιλοσκοπέλων ἐνεδύσατο δέρματα νεβρῶν,</l>
<l n="360">δαιδαλέης ἐλάφοιο περισφίγξασα καλύπτρην· </l>
<l n="361">ἄλλη σκύμνον ἔχουσα δασυστέρνοιο λεαίνης</l>
<l n="362">ἀνδρομέῳ γλαγόεντι νόθῳ πιστώσατο μαζῷ·</l>
<l n="363">καί τις ὄφιν τριέλικτον ἀπήμονι δήσατο κόλπῳ</l>
<l n="364">ἐνδόμυχον ζωστῆρα, κεχηνότα γείτονι μηρῷ,</l>
<l n="365">μείλιχα συρίζοντα, φιλακρήτοιό τε κούρης </l>
<l n="366">ὑπναλέης ἄγρυπνον ὀπιπευτῆρα κορείης·</l>
<l n="367">ἄλλη ταρσὰ φέρουσα κατʼ οὔρεα γυμνὰ πεδίλων,</l>
<l n="368">ποσσὶ βάτους πατέουσα καὶ ὀξυέθειρας ἀκάνθας,</l>
<l n="369">θηγαλέῃ στατὸν ἴχνος ἐπεστήριξεν ἀχέρδῳ·</l>
<l n="370">καί τις ἐπαΐξασα τανυκνήμιδι καμήλῳ </l>
<l n="371">καμπύλον ἀμητῆρι διέθρισεν αὐχένα θύρσῳ,</l>
<l n="372">καὶ τυφλοῖσι πόδεσσι περιπταίουσα κελεύθῳ</l>
<l n="373">ἡμιφανὴς πεφόρητο, πολυγνάμπτῳ δὲ πορείῃ</l>
<l n="374">φοιταλέης ἀκάρηνον ἐπείγετο σῶμα καμήλου,</l>
<l n="375">καὶ σφαλερῇ πλήσσουσα βαθυνομένην χθόνα χηλῇ </l>
<l n="376">ὕπτιος αὐτοκύλιστος ἐπωλίσθησε κονίῃ·</l>
<l n="377">ἄλλη δʼ ἴχνος ἄγουσα βοοτρόφον εἰς ῥάχιν ὕλης</l>
<pb id="v.1.p.498"/>
<l n="378">ἄσχετα μαινομένοιο δορῆς ἐδράξατο ταύρου,</l>
<l n="379">καὶ βλοσυροῖς ὀνύχεσσι χαρασσομένης ἀπὸ δειρῆς</l>
<l n="380">ταυρείην ἀτόρητον ἀπεφλοίωσε καλύπτρην· </l>
<l n="381">ἄλλη δʼ ἔγκατα πάντα διήφυσεν· ἦν δὲ νοῆσαι</l>
<l n="382">παρθένον ἀκρήδεμνον ἀσάμβαλον ὑψόθι πέτρης</l>
<l n="383">τρηχαλέῳ πρηῶνι περισκαίρουσαν ἐρίπνης·</l>
<l n="384">οὐ σκοπιὴν δʼ ἔφριξε δυσέμβατον, οὐ πόδα κούρης</l>
<l n="385">ὀξυπαγὴς ἀπέδιλον ὄνυξ ἐχάραξε κολώνης. </l>
<l n="386">πολλὴ δʼ ἔνθα καὶ ἔνθα παρʼ Ἀστακίδος στόμα λίμνης</l>
<l n="387">Ἰνδῴη δεδάικτο γονὴ Κουρῆτι σιδήρῳ.</l>
<l n="388">δυσμενέων δὲ φάλαγγας ἐκυκλώσαντο μαχηταὶ</l>
<l n="389">τεύχεσιν ἀντιτύποισι, φερεσσακέος δὲ χορείης</l>
<l n="390">ῥυθμὸν ἐμιμήσαντο ποδῶν ἑλικώδεϊ παλμῷ· </l>
<l n="391">καὶ λασίῃ παλάμῃ σκοπιὴν λοφόεσσαν ἀείρων,</l>
<l n="392">οὔρεος ἄκρα κάρηνα ταμών, ἐκορύσσετο Ληνεύς,</l>
<l n="393">πέμπων ὀκριόεσσαν ἐπʼ ἀντιβίοισιν ἀκωκήν·</l>
<l n="394">Βάκχη δʼ ἀμφαλάλαζε, καὶ ἀμπελόεσσαν ἀκωκὴν</l>
<l n="395">Βασσαρὶς ἠκόντιζε, μελαρρίνου δὲ γενέθλης </l>
<l n="396">ἄρσενα πολλὰ κάρηνα δαΐζετο θήλεϊ θύρσῳ.</l>
<l n="397">καὶ φονίῳ θρασὺν ἄνδρα διατμήγουσα κορύμβῳ</l>
<l n="398">Εὐπετάλη κεκόρυστο, φιλοσταφύλῳ δὲ πετήλῳ</l>
<l n="399">κέντορα κισσὸν ἔπεμπεν ἀλοιητῆρα σιδήρου·</l>
<l n="400">Στησιχόρη δʼ εὔβοτρυς ἐπεσκίρτησε κυδοιμῷ, </l>
<l n="401">καὶ δηίων ἔσσευε γένος ῥηξήνορι ῥόμβῳ</l>
<l n="402">κύμβαλα δινεύουσα βαρύβρομα δίζυγι χαλκῷ.</l>
<l n="403">καὶ πολὺς ἀμφοτέροισιν ἔην μόθος· ἔβρεμε σύριγξ,</l>
<l n="404">σύριγξ ἐγρεκύδοιμος, ἐπέκτυπε δʼ αὐλὸς Ἐνυοῦς,</l>
<l n="405">Βασσαρίδες δʼ ὀλόλυξαν· ἐγειρομένου δὲ κυδοιμοῦ </l>
<l n="406">βρονταίοις πατάγοισι μέλας μυκώμενος ἀὴρ</l>
<l n="407">ἐκ Διὸς ἐσσομένην Βρομίῳ μαντεύσατο νίκην.</l>
<pb id="v.1.p.500"/>
<l n="408">καὶ πολὺς ἑσμὸς ἔπιπτεν· ὅλη δʼ ἐρυθαίνετο λύθρῳ</l>
<l n="409">ὑγρῷ διψὰς ἄρουρα, καὶ Ἀστακίδος στόμα λίμνης</l>
<l n="410">αἱμοβαφὲς κελάρυζε, φόνῳ κεκερασμένον Ἰνδῶν. </l>
<l n="411">Ἀντιβίους δʼ ᾤκτειρε θεὸς φιλοπαίγμονι θυμῷ</l>
<l n="412">καὶ προχοαῖς κατέχευε μέθης γέρας, ἐκ δὲ ῥοάων</l>
<l n="413">χιονέην ἤμειψε φυὴν ξανθόχροον ὕδωρ,</l>
<l n="414">καὶ ποταμὸς κελάρυζε μελίρρυτα χεύματα σύρων,</l>
<l n="415">καὶ προχοὰς ἐμέθυσσεν· ἀμειβομένων δὲ ῥοάων </l>
<l n="416">ἔπνεον ἀρτιχύτοιο μέθης εὐώδεες αὖραι·</l>
<l n="417">ὄχθαι ἐφοινίσσοντο· πιὼν δέ τις Ἰνδὸς ἀγήνωρ</l>
<l n="418">τοίην ἐκ στομάτων πολυθαμβέα ῥήξατο φωνήν·</l>
<l n="419">‘Ξεῖνον ἴδον καὶ ἄπιστον ἐγὼ ποτόν, οὐ γλάγος αἰγῶν</l>
<l n="420">ἄργυφον οὐ πέλε τοῦτο, καὶ οὐ μέλαν οἷά περ ὕδωρ, </l>
<l n="421">οὐδέ μιν οἷον ὄπωπα πολυτρήτοις ἐνὶ σίμβλοις</l>
<l n="422">βουβήεσσα μέλισσα λοχεύεται ἡδέι κηρῷ·</l>
<l n="423">ἀλλὰ νόον τέρπουσαν ἔχει καλλίπνοον ὀδμήν.</l>
<l n="424">ἀνὴρ διψαλέος πολυθαλπέι καύματος ἀτμῷ,</l>
<l n="425">βαιὸν ἑαῖς παλάμῃσιν ἀφυσσάμενος χυτὸν ὕδωρ </l>
<l n="426">λαίλαπα καρχαλέης ἀποσείεται αὐτίκα δίψης·</l>
<l n="427">καὶ μέλι μᾶλλον ἔχει ταχινὸν κόρον· ἆ μέγα θαῦμα,</l>
<l n="428">τοῦτο πιὼν ἐθέλω πιέειν πάλιν· ἀμφότερον γὰρ</l>
<l n="429">καὶ γλυκερὸν τόδε χεῦμα καὶ οὐ κόρον ἀνδράσι τίκτει.</l>
<l n="430">ἥβη, κάλπιν ἄειρε καὶ ἔρχεο δεῦρο λαβοῦσα </l>
<l n="431">Τρώιον οἰνοχόον, ζαθέων δρηστῆρα κυπέλλων,</l>
<l n="432">ὄφρα μελιρραθάμιγγος ἀφυσσάμενος ποταμοῖο</l>
<l n="433">Ζηνὸς ὅλους κρητῆρας ἀναπλήσῃ Γανυμήδης.</l>
<l n="434">δεῦτε, φίλοι, γεύσασθε μελισταγέος ποταμοῖο.</l>
<l n="435">ἐνθάδε παπταίνω τύπον αἰθέρος· αὐτόχυτον γὰρ </l>
<l n="436">κεῖνο, τό περ καλέουσι Διὸς πόμα, νέκταρ Ὀλύμπου</l>
<l n="437">νηιάδες χθονίοισιν ἀναβλύζουσι ῥεέθροις.’</l>
</div1>
<pb id="v.1.p.502"/>
<div1 type="book" n="15">
<argument>
<l n="1">πέμπτῳ καὶ δεκάτῳ βριαρὴν Νίκαιαν ἀείδω,</l>
<l n="2">θηροφόνον ῥοδόπηχυν ἀπειλήτειραν Ἐρώτων.</l>
</argument>
<l n="1">ὣς φαμένου νεφεληδὸν ἐπέρρεον αἴθοπες Ἰνδοὶ</l>
<l n="2">ἀμφὶ ῥόον ποταμοῖο μελίπνοον· ὧν ὁ μὲν αὐτῶν</l>
<l n="3">ἀγχιβάτης στατὸν ἴχνος ἐπʼ ἰλύι δισσὸν ἐρείσας</l>
<l n="4">ἡμιφανὴς ἕστηκε, καὶ ὀμφαλὸν ὕδατι δεύων,</l>
<l n="5">κυρτὸς ἔσω ποταμοῖο κεκυφότα νῶτα τιταίνων, </l>
<l n="6">χερσὶ βαθυνομένῃσι μελισταγὲς ἤφυσεν ὕδωρ·</l>
<l n="7">ὃς δὲ παρὰ προχοῇσι, κατάσχετος αἴθοπι δίψῃ,</l>
<l n="8">πορφυρέῳ προβλῆτα γενειάδα κύματι βάπτων,</l>
<l n="9">στῆθος ἐφαπλώσας ποταμηίδος ὑψόθεν ὄχθης,</l>
<l n="10">οἰγομένοις στομάτεσσιν ἀνείρυσεν ἰκμάδα Βάκχου· </l>
<l n="11">πρηνὴς δʼ ἄλλος ἔην πελάσας στόμα γείτονι πηγῇ,</l>
<l n="12">καὶ διερὰς δαπέδῳ ψαμαθώδεϊ χεῖρας ἐρείσας</l>
<l n="13">χείλεσι διψαλέοισιν ἐδέχνυτο δίψιον ὕδωρ·</l>
<l n="14">ἄλλοι δʼ ὀστρακόεντι μέθην ἀρύοντο κυπέλλῳ,</l>
<l n="15">πυθμένα κουφίζοντες ἐαγότος ἀμφιφορῆος· </l>
<l n="16">καὶ πολὺς ἑσμὸς ἔπινεν ἐρευθιόωντι ῥεέθρῳ</l>
<l n="17">κισσυβίῳ προχέων ποταμηίδος ὄγκον ἐέρσης,</l>
<l n="18">μηλονόμων ἄγραυλον ἔχων δέπας. ἀντιβίων δὲ</l>
<l n="19">οἶνον ἐρευγομένων πολυχανδέος ἀνθερεῶνος</l>
<l n="20">ὄμμασι δερκομένοισιν ἐδιπλώθησαν ἐρίπναι, </l>
<l n="21">καὶ βλεφάροις δοκέεσκον ἰδεῖν διδυμόζυγον ὕδωρ.</l>
<l n="22">καὶ προχοὴ κελάρυζε φιλακρήτου ποταμοῖο</l>
<pb id="v.1.p.504"/>
<l n="23">ξανθὸν ἀναβλύζουσα μέθης ῥόον· ἡδυπότου δὲ</l>
<l n="24">οἰνάδος ἠρεύγοντο ῥοὰς εὐώδεες ὄχθαι.</l>
<l n="25">δυσμενέας δʼ ἐμέθυσσε χάλις ῥόος. ἔνθά τις ἀνὴρ </l>
<l n="26">Ἰνδὸς ἀμερσινόοιο μέθης δεδονημένος οἴστρῳ</l>
<l n="27">εἰς ἀγέλην ἤιξε, καὶ εὐπετάλῳ παρὰ λόχμῃ</l>
<l n="28">ταῦρον ἀπειλητῆρα μετήγαγε δέσμιον ἕλκων,</l>
<l n="29">διχθαδίων κεράων κεχαραγμένον ἄκρον ἐρύσσας</l>
<l n="30">τολμηραῖς παλάμαις, διδυμάονος οἷα κεραίης </l>
<l n="31">ταυροφυῆ Διόνυσον ὑπὸ ζυγὰ δούλια σύρων·</l>
<l n="32">ἄλλος ἔχων δασπλῆτα σιδηρείης γένυν ἅρπης</l>
<l n="33">αἰγὸς ὀρεσσινόμοιο διέθρισεν ἀνθερεῶνα,</l>
<l n="34">θηγαλέῳ δρεπάνῳ δεδαϊγμένον, οἷά τε δειρὴν</l>
<l n="35">Πανὸς ἐυκραίροιο ταμὼν γαμψώνυχι χαλκῷ· </l>
<l n="36">ἄλλος ἀπηλοίησε βοῶν κεραελκέα φύτλην,</l>
<l n="37">οἷά περ ἀμώων Σατύρων ταυρώπιδα μορφήν,</l>
<l n="38">ὃς δὲ τανυκραίρων ἐλάφων ἐδίωκε γενέθλην</l>
<l n="39">στικτῆς εἰσορόων πολυδαίδαλον εἶδος ὀπωπῆς,</l>
<l n="40">οἷά τε Βασσαρίδων ὀλέκων στίχα· δαιδαλέαις γὰρ </l>
<l n="41">νεβρίσιν ἰσοτύποισι παρεπλάγχθησαν ὀπωπαί·</l>
<l n="42">καὶ φονίαις λιβάδεσσιν ὅλον θώρηκα μιαίνων</l>
<l n="43">Ἰνδὸς ἀκοντιστῆρι μέλας ἐρυθαίνετο λύθρῳ.</l>
<l n="44">καί τις ὁμοκλήσας ἐκορύσσετο γείτονι δένδρῳ</l>
<l n="45">μαστίζων ἑκάτερθε, καὶ εἰαρινοῖσι δοκεύων </l>
<l n="46">σειομένην ἀνέμοισι φυτῶν ἑλικώδεα χαίτην</l>
<l n="47">ἁβροκόμων ὄρπηκας ἀπηλοίησε κορύμβων,</l>
<l n="48">φύλλα διασχίζων λασίης δρυός, οἷα μαχαίρῃ</l>
<l n="49">πλοχμὸν ἀκερσικόμοιο διατμήγων Διονύσου,</l>
<l n="50">μαρνάμενος πετάλοισι καὶ οὐ Σατύροισιν ἐρίζων, </l>
<l n="51">τερπωλὴν ἀνόνητον ἔχων σκιοειδέι νίκῃ.</l>
<l n="52">μαίνετο δʼ ἀντιβίων ἕτερος χορός· ἀντὶ δὲ λόγχης</l>
<l n="53">ὃς μὲν ἑλὼν βαρύδουπον ἐπωμαδίῳ τελαμῶνι</l>
<pb id="v.1.p.506"/>
<l n="54">τύμπανον ἠέρταζε, καὶ ἀμφιπλῆγι βοείῃ</l>
<l n="55">δίζυγον ἐσμαράγησε μέλος χαλκόκροτον ἠχώ· </l>
<l n="56">ὃς δὲ πολυτρήτοιο βοῇ δεδονημένος αὐλοῦ</l>
<l n="57">ἄστατος εἱλικόεντι ποδῶν βακχεύετο παλμῷ·</l>
<l n="58">καί τις ἀπειρήτοις ἐπὶ χείλεσι λωτὸν ἐρείσας</l>
<l n="59">δίθροον ἁρμονίην ἐμελίζετο Μυγδόνος αὐλοῦ·</l>
<l n="60">γηραλέου δὲ φυτοῖο θορὼν παρὰ γείτονι ῥίζῃ </l>
<l n="61">γλαυκὸν ἐυρραθάμιγγος ἀνείρυσε θαλλὸν ἐλαίης</l>
<l n="62">ὄμβρῳ ἐερσήεντι διάβροχον, οἷα πιέζων</l>
<l n="63">οἰνωπῇ ῥαθάμιγγι Μαρωνίδος ἄκρον ὑπήνης.</l>
<l n="64">ἄλλοι σὺν ξιφέεσσι, σὺν ἔγχεσι, σὺν τρυφαλείαις</l>
<l n="65">ἄσχετα βακχευθέντες ἀμερσινόῳ φρένας οἴνῳ </l>
<l n="66">ὄργια μιμήσαντο φερεσσακέων Κορυβάντων,</l>
<l n="67">ἴχνια δινεύοντες ἐνόπλιον ἀμφὶ χορείην·</l>
<l n="68">καὶ παλάμης ἑλικηδὸν ἀμοιβαίῃσιν ἐρωαῖς</l>
<l n="69">ἀσπίδες ἐκρούοντο κυβιστητῆρι σιδήρῳ·</l>
<l n="70">ἄλλος ὀπιπεύων θιασώδεος ὄργια Μούσης </l>
<l n="71">μιμηλὴν Σατύροισι συνεσκίρτησε χορείην·</l>
<l n="72">καί τις ἀρασσομένης ἀίων κελάδημα βοείης</l>
<l n="73">μείλιχον ἦθος ἔδεκτο, φιλοσμαράγῳ δὲ μενοινῇ</l>
<l n="74">ῥιγεδανὴν ἀνέμοισιν ἑὴν ἔρριψε φαρέτρην,</l>
<l n="75">λύσσαν ἔχων· ἕτερος δὲ γυναιμανέων πρόμος Ἰνδῶν </l>
<l n="76">ἀπλεκέος πλοκαμῖδος ἑλὼν ὑψαύχενα Βάκχην,</l>
<l n="77">παρθενικὴν ἀδάμαστον ἀτάσθαλον εἰς γάμον ἕλκων,</l>
<l n="78">σφίγξεν ὑπὲρ δαπέδοιο, τανυσσάμενος δὲ κονίῃ</l>
<l n="79">χερσὶν ἐρωμανέεσσιν ἀπεσφρηγίσσατο μίτρην,</l>
<l n="80">ἐλπίδι μαψιδίῃ πεφορημένος· ἐξαπίνης γὰρ </l>
<l n="81">ὄρθιος εἷρπε δράκων ὑποκόλπιος ἰξύι γείτων,</l>
<l n="82">δυσμενέος δʼ ἤιξε κατʼ αὐχένος, ἀμφὶ δὲ δειρῇ</l>
<l n="83">οὐραίαις ἑλίκεσσιν ἀνέπλεκε κυκλάδα μίτρην·</l>
<l n="84">ταρβαλέοις δὲ πόδεσσι φυγὼν μελανόχροος ἀνὴρ</l>
<l n="85">θερμὸν ἀνυμφεύτων ἀπεσείσατο κέντρον Ἐρώτων, </l>
<pb id="v.1.p.508"/>
<l n="86">αὐχένιον φορέων ὀφιώδεος ὁρμὸν ἀκάνθης.</l>
<l n="87">ὄφρα μὲν οἰνωθέντες ἐν οὔρεσιν ἔτρεχον Ἰνδοί,</l>
<l n="88">τόφρα δὲ νήδυμος Ὕπνος ἑὸν πτερὸν οὖλον ἑλίξας</l>
<l n="89">ἀκλινέων σφαλεροῖσιν ἐπέχραεν ὄμμασιν Ἰνδῶν,</l>
<l n="90">εὔνασε δʼ οἰστρηθέντας ἀμετρήτῳ νόον οἴνῳ, </l>
<l n="91">Πασιθέης γενετῆρι χαριζόμενος Διονύσῳ·</l>
<l n="92">ὧν ὁ μὲν ὕπτιος εὗδεν ἄνω νεύοντι προσώπῳ</l>
<l n="93">ὑπναλέῳ μυκτῆρι μεθυσφαλὲς ἄσθμα τιταίνων,</l>
<l n="94">ὃς δὲ βαρυνομένην κεφαλὴν ἐπεθήκατο πέτρῳ,</l>
<l n="95">νωθρὸς ἐυκροκάλῳ ποταμηίδι κείμενος ὄχθῃ, </l>
<l n="96">ἠματίοις δʼ ὀάριζε νοοπλανέεσσιν ὀνείροις</l>
<l n="97">ὀρθὰ περὶ κροτάφοισι πεπηγότα δάκτυλα βάλλων·</l>
<l n="98">πρηνὴς δʼ ἄλλος ἔην τετανυσμένος, εἶχε δὲ δισσὴν</l>
<l n="99">χεῖρα καθιεμένην ἰσοελκέα δίζυγι μηρῷ·</l>
<l n="100">καί τις ἑῆς παλάμης κεφαλὴν ἐπερείσατο καρπῷ </l>
<l n="101">οἶνον ἀναβλύζων· ὁ δὲ καμπύλα γυῖα συνάπτων,</l>
<l n="102">ὡς ὄφις ἀμφιέλικτος, ἐκέκλιτο, λοξὸς ἰαύων.</l>
<l n="103">καὶ χορὸς ἀντιβίων πεφορημένος εἰς ῥάχιν ὕλης,</l>
<l n="104">ὃς μὲν ὑπὸ δρυὸς εὗδεν, ὁ δὲ πτελέης ὑπὸ θάμνῳ,</l>
<l n="105">ἄλλος ἐπὶ πλευρῇσι πεσὼν ἐκλίνετο φηγῷ, </l>
<l n="106">λαιὴν ὀφρυόεντι βαλὼν ἐπὶ χεῖρα μετώπῳ·</l>
<l n="107">καὶ πολὺς ἑσμὸς ἴαυε λάλος νέκυς, ἠέρι πέμπων</l>
<l n="108">ἀλλοίης ἀχάλινον ἀσημάντου θρόον ἠχοῦς</l>
<l n="109">οἰνοβαρὴς· ἕτερος δὲ τινασσομένοιο καρήνου</l>
<l n="110">γηραλέης πλατὺ νῶτον ἐπέτρεπε πυθμένι δάφνης· </l>
<l n="111">τὸν δὲ βαρὺ κνώσσοντα βαθυστρώτων ἐπὶ λέκτρων</l>
<l n="112">ἀκροκόμου φοίνικος ἢ εὐώδινος ἐλαίης</l>
<l n="113">ῥιπίζων ἀνέμοισιν ἕλιξ ἐπεσύρισεν ὄρπηξ·</l>
<l n="114">καί τις ὑπὲρ δαπέδοιο χυτῇ τετάνυστο κονίῃ,</l>
<pb id="v.1.p.510"/>
<l n="115">ἄκρα ποδῶν προχοῇσι κατακλύζων ποταμοῖο· </l>
<l n="116">ἄλλος ἀπειρήτοιο μέθης βακχεύετο παλμῷ,</l>
<l n="117">καὶ κεφαλὴν βαρύθουσαν ἐπέτρεπε γείτονι πεύκῃ·</l>
<l n="118">ἄλλου φυσιόωντος ἐσείετο νεῦρα μετώπου.</l>
<l n="119">καὶ δηίους κνώσσοντας ἰδὼν γελόωντι προσώπῳ</l>
<l n="120">Βάκχος ἄναξ ἀγόρευε, χέων σημάντορα φωνήν· </l>
<l n="121">‘Ἰνδοφόνοι θεράποντες ἀνικήτου Διονύσου,</l>
<l n="122">νόσφι μόθου σφίγξαντες ἀολλέας υἱέας Ἰνδῶν</l>
<l n="123">πάντας ἀναιμάκτῳ ζωγρήσατε δηιοτῆτι·</l>
<l n="124">καὶ βριαρῷ γόνυ δοῦλον ὑποκλίνας Διονύσῳ</l>
<l n="125">Ἰνδὸς ὑποδρήσσειεν ἐμῇ θιασώδει Ῥείῃ, </l>
<l n="126">σείων οἴνοπα θύρσον, ἀπορρίψας δὲ θυέλλαις</l>
<l n="127">ἀργυρέην κνημῖδα πόδας σφίγξειε κοθόρνοις,</l>
<l n="128">καὶ κεφαλὴν στέψειεν ἐμῷ κισσώδεϊ δεσμῷ,</l>
<l n="129">γυμνώσας πλοκαμῖδας ἀερσιλόφου τρυφαλείης,</l>
<l n="130">καὶ πολέμων ἀλάλαγμα λιπὼν καὶ δούριον ἠχὼ </l>
<l n="131">εὔιον ἀείσειε κορυμβοφόρῳ Διονύσῳ.’</l>
<l n="132">ὣς φαμένου δρηστῆρες ἐποίπνυον· ὧν ὁ μὲν αὐτῶν</l>
<l n="133">αὐχένι δυσμενέων ὀφιώδεα δεσμὸν ἑλίξας</l>
<l n="134">εἷλκε δρακοντείῃ πεπεδημένον ἀνέρα σειρῇ,</l>
<l n="135">ἄλλος ἑλὼν λασίης κεχαλασμένον ὁλκὸν ὑπήνης </l>
<l n="136">ἄνδρα βαθυσμήριγγος ἀνείρυσεν ἀνθερεῶνος·</l>
<l n="137">καί τις ἑὰς παλάμας τανύσας σκολιότριχι κόρσῃ</l>
<l n="138">ἀνέρα δουρίκτητον ἀδέσμιον εἷλκεν ἐθείρης·</l>
<l n="139">ἄλλος ὁμοπλέκτους παλάμας περί νῶτα καθάψας</l>
<l n="140">δήιον εἱλικόεντι λύγων μιτρώσατο δεσμῷ </l>
<l n="141">αὐχενίῳ· τρομερῷ δὲ Μάρων ἐλελίζετο παλμῷ</l>
<l n="142">ὤμῳ γηραλέῳ βεβαρημένον Ἰνδὸν ἀείρων·</l>
<l n="143">ἄλλος ἀκοντιστῆρα λαβὼν βεβιημένον ὕπνῳ,</l>
<l n="144">δεσμῷ βοτρυόεντι περίπλοκον αὐχένα σύρων,</l>
<l n="145">στικτῶν πορδαλίων ὑπὲρ ἄντυγα θήκατο δίφρων· </l>
<pb id="v.1.p.512"/>
<l n="146">ἄλλου κεκλιμένοιο φιλεύιος ἑσμὸς ἀλήτης</l>
<l n="147">χεῖρας ὀπισθοτόνους ἀλύτῳ σφηκώσατο δεσμῷ,</l>
<l n="148">καὶ λοφίης ἐπέβησεν ἀκαμπτοπόδων ἐλεφάντων·</l>
<l n="149">καὶ πολὺς εὐκύκλοιο λαβὼν τελαμῶνα βοείης</l>
<l n="150">Ἰνδὸν ἐπωμαδίῳ πεπεδημένον εἶχεν ἱμάντι. </l>
<l n="151">καί τις ἀερτάζουσα καλαύροπα μηλοβοτῆρος</l>
<l n="152">Βασσαρίς, ἀφριόωσα λαθίφρονι κύματι λύσσης,</l>
<l n="153">Ἰνδὸν ἐρευνητῆρα βαθυπλούτοιο θαλάσσης</l>
<l n="154">τολμηρῇ παλάμῃ πολυκαμπέος εἷλκεν ἐθείρης</l>
<l n="155">δούλιον εἰς ζυγόδεσμον. ἐπειγομένου δὲ Λυαίου </l>
<l n="156">δήιον εὐθώρηκα σιδήρεος εἶχεν Ἐρεχθεὺς</l>
<l n="157">ὤμοις ἀκλινέεσσι· μεθυσφαλέος δὲ φορῆος</l>
<l n="158">θῆρα κελαινόρρινον ὀρεστιὰς ἤλασε Βάκχη,</l>
<l n="159">ἰσχία μαστίζουσα δορικτήτων ἐλεφάντων·</l>
<l n="160">καὶ χρυσέην Ὑμέναιος ἀνηέρταζε βοείην </l>
<l n="161">ἀνέρα συλήσας χρυσάσπιδα, γηθόσυνος δὲ</l>
<l n="162">κοῦρον ἐρωμανέεσσιν ἐδέρκετο Βάκχος ὀπωπαῖς</l>
<l n="163">τεύχεσιν ὑπναλέοιο καταυγάζοντα φορῆος·</l>
<l n="164">καὶ νέος ἠκόντιζεν ἐν ἔντεσιν ὄλβιον αἴγλην,</l>
<l n="165">ὡς Λυκίου Γλαύκοιο λαβὼν ἀμάρυσσε μαχηταῖς, </l>
<l n="166">ἀφνειοῖς σακέεσσιν ἀπαστράπτων, Διομήδης.</l>
<l n="167">ἄλλους δʼ ἀντιβίους στρατιὴ ληίσσατο Βάκχων,</l>
<l n="168">νήδυμον ὕπνον ἔχοντας ὁμόστολον ἡδέος οἴνου.</l>
<l n="169">ἔνθά τις ἀγκυλότοξος, ἐρημάδι σύννομος ὕλῃ,</l>
<l n="170">παρθένος Ἀστακίδεσσιν ὁμότροφος ἤνθεε Νύμφαις </l>
<l n="171">καλλιφυὴς Νίκαια, λαγωβόλος Ἄρτεμις ἄλλη,</l>
<l n="172">ἀλλοτρίη φιλότητος, ἀπειρήτη Κυθερείης,</l>
<l n="173">θῆρας ὀιστεύουσα καὶ ἰχνεύουσα κολώναις·</l>
<pb id="v.1.p.514"/>
<l n="174">οὐδὲ μυχῷ θυόεντι καλύπτετο παρθενεῶνος.</l>
<l n="175">καί οἱ ἐνὶ σκοπέλοισιν ἐρημονόμῳ παρὰ πέζῃ </l>
<l n="176">ἠλακάτη πέλε τόξον, ἀεὶ δέ οἱ ἔνδοθι λόχμης</l>
<l n="177">μηκεδανοὶ κλωστῆρες ἔσαν πτερόεντες ὀιστοί,</l>
<l n="178">καὶ σταλίκων ξύλον ὀρθὸν ὀρειάδος ἱστὸς Ἀθήνης·</l>
<l n="179">καὶ καθαρῇ συνάεθλος ὁμίλεεν ἰοχεαίρῃ,</l>
<l n="180">καὶ λίνον ἐν σκοπέλοισιν ἀνέπλεκεν ἠθάδος ἄγρης </l>
<l n="181">νήματος ἀσκητοῖο φιλαίτερον· οὔ ποτε τόξῳ</l>
<l n="182">ποικίλον εἶδος ἔχοντος ἀνάλκιδος ἥπτετο νεβροῦ,</l>
<l n="183">δορκάδας οὐκ ἐδίωκε, καὶ οὐκ ἔψαυε λαγωοῦ,</l>
<l n="184">ἀλλὰ περιζεύξασα δαφοινήεντι χαλινῷ</l>
<l n="185">γλαυκὰ δασυστέρνων ἐπεμάστιε νῶτα λεόντων, </l>
<l n="186">πολλάκι δʼ ἔγχος ἄειρε καταντία λυσσάδος ἄρκτου·</l>
<l n="187">μέμφετο δʼ ἰοχέαιραν ἑκηβόλον, ὅττι λιποῦσα</l>
<l n="188">στικτῶν πορδαλίων γενεὴν καὶ φῦλα λεόντων</l>
<l n="189">οὐτιδαναῖς ἐλάφοισιν ἑὴν ἔζευξεν ἀπήνην.</l>
<l n="190">οὐδὲ μύρῳ μεμέλητο, μελικρήτων δὲ κυπέλλων </l>
<l n="191">ὑδατόεν προβέβουλε χαραδραίης πόμα πηγῆς</l>
<l n="192">ψυχρὸν ὕδωρ προχέουσα· καὶ αὐτορόφῳ κενεῶνι</l>
<l n="193">κούρης δύσβατος οἶκος ἐρημάδες ἦσαν ἐρίπναι·</l>
<l n="194">πολλάκι δʼ εὐκαμάτοιο μετὰ δρόμον ἠθάδος ἄγρης</l>
<l n="195">πορδαλίων σχεδὸν ἧστο, μιῇ δʼ ὑπὸ κοιλάδι πέτρῃ </l>
<l n="196">μίμνε μεσημβρίζουσα λεχωίδος ἄγχι λεαίνης·</l>
<l n="197">ἡ δὲ γαληναίῃσιν ὑπʼ ὀφρύσι μειλιχίη θὴρ</l>
<l n="198">ἀδρύπτοις γενύεσσι δέμας λιχμάζετο κούρης,</l>
<l n="199">καὶ κινυρῆς μίμημα κυνὸς δειδήμονι λαιμῷ</l>
<l n="200">ὠμοτόκου στόμα λάβρον ὑπεκνυζᾶτο λεαίνης </l>
<l n="201">χείλεϊ φειδομένῳ, δοκέων δέ μιν Ἄρτεμιν εἶναι</l>
<pb id="v.1.p.516"/>
<l n="202">εἰς πέδον ἱκεσίοιο καθελκομένοιο καρήνου</l>
<l n="203">αὐχένι λαχνήεντι λέων ἐκλίνετο νύμφῃ.</l>
<l n="204">καί τις ἐνὶ ξυλόχοις ὀρεσίτροφος ἤνθεε βούτης,</l>
<l n="205">ἰθυτενής, περίμετρος, ὑπέρτερος ἥλικος ἥβης· </l>
<l n="206">οὔνομά οἱ πέλεν Ὕμνος, ὃς ἀγριάδος μέσον ὕλης</l>
<l n="207">ἱμερτὰς ἐνόμευε βόας παρὰ γείτονι κούρῃ·</l>
<l n="208">καὶ νομίην ἐρατῇσι καλαύροπα χερσὶ τινάσσων</l>
<l n="209">εἰς βαθὺν ἦλθεν ἔρωτα καὶ οὐκέτι τέρπετο ποίμνῃ,</l>
<l n="210">εἴκελος Ἀγχίσῃ ῥοδοειδέι, τοῦ ποτε Κύπρις </l>
<l n="211">ἀργεννὴν ἐνόμευεν ὀρεσσινόμων στίχα ταύρων</l>
<l n="212">κεστὸν ἐλαφρίζουσα βοοσσόον· ἀμφὶ δὲ λόχμην</l>
<l n="213">βουκόλος ἀγρώσσουσαν ἰδὼν χιονώδεα κούρην</l>
<l n="214">οὐ βοέης ἀγέλης ἐμπάζετο· φοιταλέη δὲ</l>
<l n="215">εἰς ἕλος αὐτοκέλευστος ἐβόσκετο πόρτις ἐρήμη </l>
<l n="216">ἀρχαίου δυσέρωτος ἀποπλαγχθεῖσα νομῆος,</l>
<l n="217">καὶ δαμάλη πεφόρητο περισκαίρουσα κολώναις</l>
<l n="218">ποιμένα μαστεύουσα· νέος δʼ ἐπλάζετο βούτης</l>
<l n="219">παρθενικῆς ὁρόων ῥοδοειδέα κύκλα προσώπου.</l>
<l n="220">καὶ δολόεις ἐρέθιζεν Ἔρως ποθέοντα νομῆα </l>
<l n="221">οἴστρῳ λαβροτέρῳ δεδονημένον· ἐν σκοπέλοις γὰρ</l>
<l n="222">παρθενικῆς ἀκίχητον ἐπεσσυμένης δρόμον ἄγρης</l>
<l n="223">πέπλον ὅλον κόλπωσεν ἐς ἠέρα κοῦφος ἀήτης·</l>
<l n="224">καὶ χροὸς ἤνθεε κάλλος· ἐλευκαίνοντο δὲ μηροὶ</l>
<l n="225">καὶ σφυρὰ φοινίσσοντο, καὶ ὡς κρίνον, ὡς ἀνεμώνη </l>
<l n="226">χιονέων μελέων ῥοδόεις ἀνεφαίνετο λειμών·</l>
<l n="227">καὶ νέος ἱμερόφοιτος ἔχων ἀκόρητον ὀπωπὴν</l>
<l n="228">ἀσκεπέων ἐδόκευεν ἐλεύθερον ἄντυγα μηρῶν</l>
<l n="229">[...]χώδεα [...</l>
<l n="230">βότρυν ὀπισθοπόροιο κόμης ἐλέλιζεν ἀήτης </l>
<l n="231">κουφίζων ἑκάτερθεν, ἀειρομένων δὲ κομάων</l>
<pb id="v.1.p.518"/>
<l n="232">λευκοφαὴς σελάγιζε μέσος γυμνούμενος αὐχήν.</l>
<l n="233">καὶ νέος οὐρεσίφοιτος ὁμάρτεε πολλάκι κούρῃ,</l>
<l n="234">πῇ μὲν ἐπιψαύων σταλίκων ἢ τόξον ἀφάσσων,</l>
<l n="235">πῇ δὲ ποθοβλήτοιο τιταινομένοιο βελέμνου </l>
<l n="236">ἱμερτῆς ἐδόκευε ῥοδόχροα δάκτυλα κούρης·</l>
<l n="237">εἴ ποτε τοξεύουσα κέρας κυκλώσατο νευρῇ,</l>
<l n="238">καὶ παλάμη γυμνοῦτο, λαθὼν νέος ὄμματι λοξῷ</l>
<l n="239">λευκὸν ὀιστευτῆρα βραχίονα δέρκετο κούρης,</l>
<l n="240">ὄμμα παλινδίνητον ἄγων, ὀχετηγὸν Ἐρώτων, </l>
<l n="241">εἰ τόσον, ὡς Νίκαια, πέλε λευκώλενος Ἥρη·</l>
<l n="242">ἑσπερίην δʼ ἐπὶ πέζαν ἑὴν ἐτίταινεν ὀπωπήν,</l>
<l n="243">εἰ πλέον ἀργυφέη πέλε παρθένος, ἠὲ Σελήνη.</l>
<l n="244">καὶ νέος, ἀμφιέπων ὑποκάρδιον ἕλκος Ἐρώτων,</l>
<l n="245">ἐγγὺς ἐὼν καὶ νόσφιν ἐὼν ἐμνώετο κούρης, </l>
<l n="246">πῶς βέλος εἰς σκοπὸν εἷλκεν ὀρειάδος ἀντίον ἄρκτου,</l>
<l n="247">πῶς δὲ λεοντείῃ παλάμην ἐσφίγξατο δειρῇ</l>
<l n="248">δίζυγα γυρώσασα βραχίονα μάρτυρι δεσμῷ,</l>
<l n="249">πῶς πάλιν ἱδρώουσα λοέσσατο χεύματι πηγῆς</l>
<l n="250">ἡμιφανής, καὶ μᾶλλον ἀεὶ μιμνήσκετο πέπλου, </l>
<l n="251">ὁππότε μιν δονέων καὶ ἐς ὀμφαλὸν ἄχρις ἀείρων</l>
<l n="252">γυμνώσας χροὸς ἄνθος ἀνηκόντιζεν ἀήτης·</l>
<l n="253">κείνου μνῆστιν ἔχων γλυκερὰς ἱκέτευεν ἀέλλας,</l>
<l n="254">ὄφρα πάλιν βαθύκολπον ἀναστείλωσι χιτῶνα.</l>
<l n="255">καὶ νέος ἀστήρικτος ἐυκραίρῳ παρὰ ποίμνῃ </l>
<l n="256">γείτονα θηρεύουσαν ἰδὼν ὑψαύχενα κούρην</l>
<l n="257">τοῖον ἀπερροίβδησεν ἔπος ζηλήμονι φωνῇ·</l>
<l n="258">‘Αἴθε βέλος γενόμην ἢ δίκτυον ἠὲ φαρέτρη,</l>
<l n="259">αἴθε βέλος γενόμην θηροκτόνον, ὄφρά με γυμναῖς</l>
<l n="260">χερσὶν ἐλαφρίσσειεν· ὀπισθοτόνοιο δὲ τόξου </l>
<pb id="v.1.p.520"/>
<l n="261">εἴην νεῦρα βόεια πολὺ πλέον, ὄφρά με μαζῷ</l>
<l n="262">χιονέῳ πελάσειε σαόφρονος ἔκτοθι μίτρης,</l>
<l n="263">ναὶ δαμάλη, ναὶ μόσχε, σαόφρονος ἔκτοθι μίτρης.</l>
<l n="264">παρθένε, κουφίζεις βέλος ὄλβιον· ὑμέτεροι δὲ</l>
<l n="265">ὕμνου μηλονόμοιο μακάρτεροί εἰσιν ὀιστοί, </l>
<l n="266">ὅττι τεῶν ψαύουσιν ἐρωτοτόκων παλαμάων.</l>
<l n="267">σοῖς γλυκεροῖς σταλίκεσσιν ἀφωνήτοισι μεγαίρω·</l>
<l n="268">οὐδὲ μόνον σταλίκων με φέρει πόθος· ἀλλὰ καὶ αὐτοῦ</l>
<l n="269">ζῆλον ἔχω τόξοιο καὶ ἀπνεύστοιο φαρέτρης.</l>
<l n="270">αἴθε μεσημβρίζουσα ποθοβλήτῳ παρὰ πηγῇ </l>
<l n="271">γυῖα καταψύξειεν, ἴδω δʼ ὑψαύχενα κούρην,</l>
<l n="272">ναὶ δαμάλη, ναὶ μόσχε, δίχα φθονεροῖο χιτῶνος.</l>
<l n="273">οὔ πώ μοι, Κυθέρεια, τόσην ᾤκτειρας ἀνάγκην;</l>
<l n="274">Θρινακίην οὐκ οἶδα καὶ οὐ κεραελκέα ποίμνην,</l>
<l n="275">οὐ βόας Ἠελίοιο κατʼ οὔρεα ταῦτα νομεύω, </l>
<l n="276">οὐ κρυφίην ἤγγειλε πατὴρ ἐμὸς Ἄρεος εὐνήν.</l>
<l n="277">παρθένε, μή με δίωκε, καὶ εἰ βόας εἰς νομὸν ἕλκω·</l>
<l n="278">οὐρανίων λεχέων ἐπιβήτορές εἰσι νομῆες·</l>
<l n="279">Τιθωνὸς ῥοδόεις πέλε νυμφίος, ὃν διὰ μορφὴν</l>
<l n="280">δίφρον ἐὸν στήσασα φαεσφόρος ἥρπασεν Ἠώς· </l>
<l n="281">καὶ Διὸς οἰνοχόος πέλε βουκόλος, ὃν διὰ κάλλος</l>
<l n="282">φειδομένοις ὀνύχεσσιν ἐκούφισεν ὑψιπέτης Ζεύς.</l>
<l n="283">δεῦρο, βόας ποίμαινε, καὶ ὁπλοτέρην σε καλέσσω</l>
<l n="284">ἄλλῳ βουκολέοντι σὺν Ἐνδυμίωνι Σελήνην·</l>
<l n="285">ῥῖπτε βέλος καὶ ψαῦε καλαύροπος, ὄφρά τις εἴπῃ· </l>
<l n="286">‘Ὕμνου μηλονόμοιο βόας Κυθέρεια νομεύει.’’</l>
<l n="287">ὣς φάτο καὶ λιτάνευε, φίλων δʼ ἐδράξατο γούνων</l>
<pb id="v.1.p.522"/>
<l n="288">χερσὶ γυναιμανέεσσι, καὶ ἕσπετο, καί οἱ ἐνίψαι</l>
<l n="289">ἔτρεμεν οἶστρον Ἔρωτος, ἑῇ δʼ ὑπεμέμφετο σιγῇ.</l>
<l n="290">καί ποτε θάρσος ἔχων γαμίων ὑποεργὸν Ἐρώτων </l>
<l n="291">κείμενα Νικαίης ἀνεκούφισεν ἔντεα θήρης,</l>
<l n="292">καὶ δόρυ θοῦρον ἄειρε, πόθου δʼ ὑπό μείζονι κέντρῳ</l>
<l n="293">κούρης χωομένης γλυκερὴν ἤειρε φαρέτρην,</l>
<l n="294">καὶ κύσε δίκτυα κωφὰ καὶ οὐ πνείοντας ὀιστούς,</l>
<l n="295">χείλεσι τερπομένοισι μιαιφόνον ἰὸν ἐρείσας, </l>
<l n="296">καὶ στέρνοις ἐπέλασσεν ἀφειδέι χειρὶ πιέζων·</l>
<l n="297">καί τινα μῦθον ἔειπεν ἀδουπήτῳ τινὶ φωνῇ·</l>
<l n="298">‘Πρὸς Παφίης, φθέγξασθε πάλιν, δρύες, ὡς ἐπὶ Πύρρης,</l>
<l n="299">ὡς ἐπὶ Δευκαλίωνος, ἐλέγξατε λυσσάδα κούρην.</l>
<l n="300">δάφνη καὶ σὺ φίλη, δενδρώδεα ῥῆξον ἰωήν· </l>
<l n="301">αἴθε καλὴ Νίκαια πάρος πέλε, καί κεν Ἀπόλλων</l>
<l n="302">ἁβροτέρην ἐδίωκε, καὶ οὐ φυτὸν ἔπλετο Δάφνη.’</l>
<l n="303">ὣς φάτο· καὶ σύριγγι σαόφρονος ἐγγύθι κούρης</l>
<l n="304">μάρτυν ἑῆς ὀδύνης, γαμίην ἐμελίζετο μολπήν.</l>
<l n="305">παρθενικὴ δʼ ἀγόρευεν ἐπεγγελόωσα νομῆι· </l>
<l n="306">‘Ἡδὺς ὁ συρίζων Παφίης μέλος ὑμέτερος Πάν·</l>
<l n="307">πολλάκι μέλψεν Ἔρωτα καὶ οὐ πέλε νυμφίος Ἠχοῦς.</l>
<l n="308">ἆ πόσα Δάφνις ἄειδεν ὁ βουκόλος· ἀμφὶ δὲ μολπῇ</l>
<l n="309">παρθένος ἀστιβέεσσιν ἐκεύθετο μᾶλλον ἐρίπναις</l>
<l n="310">ποιμενίης φεύγουσα βοῆς μέλος. ἆ πόσα Φοίβου </l>
<l n="311">ἔκλυε μελπομένοιο καὶ οὐ φρένα θέλγετο Δάφνη.’</l>
<pb id="v.1.p.524"/>
<l n="312">ὣς φαμένη δόρυ θοῦρον ἐδείκνυεν ἄφρονι βούτῃ.</l>
<l n="313">αὐτὰρ ὁ λυσσήεντι τετυμμένος ἡδέι κέντρῳ,</l>
<l n="314">μὴ νοέων, ὅτι τόσσον ἔην ἄστοργος Ἀμαζών,</l>
<l n="315">πομπὸν ἑοῦ θανάτοιο δυσίμερον ἴαχε φωνήν· </l>
<l n="316">‘Ναί, λίτομαι, προΐαλλε φίλον δόρυ, χιονέῃ δὲ</l>
<l n="317">κτεῖνέ με σῇ παλάμῃ, καὶ τέρπομαι· οὐ σέο λόγχην,</l>
<l n="318">οὐ τρομέω, φυγόδεμνε, τεὸν ξίφος, ὅττι τελευτὴν</l>
<l n="319">ὀξυτάτην ὀπάσειεν, ὅπως ποτὲ πικρὸν ἀλύξω</l>
<l n="320">ἔμπεδον ἕλκος Ἔρωτος, ὑπὸ φρένα βοσκόμενον πῦρ. </l>
<l n="321">τεθναίην, ὅτι πότμος ἐπήρατος· εἰ δὲ βελέμνῳ</l>
<l n="322">τοξοφόρος μετὰ Κύπριν ὀιστεύσεις με καὶ αὐτή,</l>
<l n="323">πρὸς Παφίης, μὴ πέμπε κατʼ αὐχένος, ἡμετέρην δὲ</l>
<l n="324">σὸν βέλος εἰς φρένα πῆξον, ὅπῃ βέλος ἐστὶν Ἐρώτων.</l>
<l n="325">αὐχένι μᾶλλον ἴαλλε τεὸν δόρυ, μὴ φρένα τύψῃς· </l>
<l n="326">ὠτειλῆς ἑτέρης οὐ δεύομαι. εἰ δέ σε τέρπει,</l>
<l n="327">τλήσομαι ἄλλο βέλεμνον, ὅπως ἐμὲ γαῖα καλύψῃ</l>
<l n="328">καὶ πυρὸς ἕλκος ἔχοντα καὶ οὐτηθέντα σιδήρῳ.</l>
<l n="329">κτεῖνέ με τὸν δυσέρωτα, τεῆς μὴ φείδεο νευρῆς.</l>
<l n="330">θηλύνεις δὲ σίδηρον, ὅταν ψαύσειας ὀιστῶν· </l>
<l n="331">ἵσταμαι αὐτοκέλευστος ἐγὼ σκοπός, ὄμματι τερπνῷ</l>
<l n="332">δάκτυλα μαρμαίροντα περὶ γλυφίδεσσι δοκεύων,</l>
<l n="333">ἐκταδὸν αὖ ἐρύοντα τεὴν μελιηδέα νευρὴν</l>
<l n="334">δεξιτερῷ ῥοδόεντι πελαζομένην σέο μαζῷ.</l>
<l n="335">θνήσκω νεκρὸς Ἔρωτος ἑκούσιος ἡδέι πότμῳ· </l>
<l n="336">οὐκ ἀλέγω θανάτοιο καὶ οὐ τρομέω νέφος ἰῶν,</l>
<l n="337">γυμνὴν ὑμετέρην χιονώδεα χεῖρα δοκεύων</l>
<l n="338">ἁπτομένην τόξοιο καὶ ἱμερόεντος ὀιστοῦ.</l>
<l n="339">εἰς ἐμὲ πάντα βέλεμνα τεῆς προΐαλλε φαρέτρης,</l>
<l n="340">εἰς ἐμὲ πέμπε βέλεμνα μιαιφόνα· πικρότεροι γὰρ </l>
<pb id="v.1.p.526"/>
<l n="341">ἄλλοι ἐμὲ κλονέουσι πυριγλώχινες ὀιστοί.</l>
<l n="342">ἢν δὲ κατακτείνῃς με τεῷ φρενοθελγέι τόξῳ,</l>
<l n="343">παρθένε, μὴ φλέξειας ἐμὸν δέμας ἠθάδι πυρσῷ·</l>
<l n="344">πυρκαϊῆς ἑτέρης οὐ δεύομαι· ἀλλὰ σύ, κούρη,</l>
<l n="345">μοῦνον ἐμοὶ φθιμένῳ γλυκερὴν περίχευε κονίην </l>
<l n="346">χειρὶ τεῇ, πυμάτην ὀλίγην χάριν, ὄφρά τις εἴπῃ·</l>
<l n="347">ʽπ̔αρθένος ὡς ἐλέαιρε, τὸν ἔκτανε.ʼ μηδὲ θανόντος</l>
<l n="348">αὐλὸς ἐμός, μὴ πηκτὶς ἐμῷ περὶ σήματι κείσθω,</l>
<l n="349">ποιμενίην μὴ βάλλε καλαύροπα, μάρτυρα τέχνης·</l>
<l n="350">ἀλλὰ κατακταμένοιο τεὸν βέλος ὑψόθι τύμβου </l>
<l n="351">πῆξον, ἐμῷ δυσέρωτι λελουμένον εἰσέτι λύθρῳ.</l>
<l n="352">δὸς δέ μοι ὑστατίην ἑτέρην χάριν ὑψόθι τύμβου</l>
<l n="353">ἄνθεα Ναρκίσσοιο ποθοβλήτοιο γενέσθω</l>
<l n="354">ἢ κρόκος ἱμερόεις ἢ Μίλακος ἄνθος Ἐρώτων,</l>
<l n="355">εἰαρινὴν δὲ φύτευε μινυνθαδίην ἀνεμώνην </l>
<l n="356">πᾶσιν ἀπαγγέλλουσαν ἐμὴν μινυώριον ἥβην.</l>
<l n="357">εἰ δέ σε μὴ τέκε πόντος ἀμείλιχος ἠὲ κολῶναι,</l>
<l n="358">βαιὸν ἐμοῖ χέε δάκρυ, τόσον μόνον, ὅσσον ἐέρσαις</l>
<l n="359">ἱμερτῆς ῥοδόεντα παρηίδος ἄκρα διαίνειν,</l>
<l n="360">χειρὶ δὲ σεῖο χάραξον ἔπος τόδε πενθάδι μίλτῳ· </l>
<l n="361">‘ἐνθάδε βουκόλος Ὕμνος, ὃν ἔκτανεν ἄμμορον εὐνῆς</l>
<l n="362">παρθενικὴ Νίκαια καὶ ἐκτερέιξε θανόντα.’’</l>
<l n="363">ὣς φαμένου Νίκαια χολώετο· λυσσαλέη δὲ</l>
<l n="364">λοίγιον ἰοβόλου γυμνώσατο πῶμα φαρέτρης</l>
<l n="365">καὶ βέλος ἰθυκέλευθον ἀνείρυσεν, ἐκταδίη δὲ </l>
<pb id="v.1.p.528"/>
<l n="366">κυρτὸν ὀπισθοτόνοιο κέρας κυκλώσατο τόξου,</l>
<l n="367">ἠνεμόεν δὲ βέλεμνον ἐς ἀνθερεῶνα νομῆος</l>
<l n="368">φθεγγομένου προέηκε, καὶ ἄσχετος ἰὸς ἀλήτης</l>
<l n="369">μῦθον ἔτι προχέοντα μέσῳ σφρηγίσσατο δεσμῷ.</l>
<l n="370">ἀλλʼ οὐ νεκρὸς ἄδακρυς ἔην τότε· μεμφομένη δὲ </l>
<l n="371">ἀνδροφόνον Νίκαιαν ὀρεστιὰς ἄχνυτο Νύμφη,</l>
<l n="372">μυρομένη νέκυν Ὕμνον· ἐν εὐύδρῳ δὲ μελάθρῳ</l>
<l n="373">Ῥυνδακὶς ὑγροφόρητος ἀσάμβαλος ἔστενε κούρη·</l>
<l n="374">νηιάδες δʼ ἔκλαυσαν· ὑπὲρ Σιπύλοιο δὲ γείτων</l>
<l n="375">δάκρυσιν αὐτοχύτοις Νιόβης πλέον ἔστενε πέτρη. </l>
<l n="376">κούρη δʼ ὁπλοτάτη, γαμίων ἔτι νῆις Ἐρώτων,</l>
<l n="377">μή πω Βουκολίωνος ὁμιλήσασα χαμεύνῃ,</l>
<l n="378">Νηὶς Ἀβαρβαρέη νεμεσίζετο πολλάκι νύμφῃ·</l>
<l n="379">ἀμφὶ δέ Δίνδυμον ἄκρον ὁμήλυδες ἐγγύθι λόχμης</l>
<l n="380">Ἀστακίδες μέμψαντο Κυβηλίδος ἤθεα νύμφης, </l>
<l n="381">αἴλινα δʼ ἐφθέγξαντο· καὶ οὐ τόσον αἴθοπι πότμῳ</l>
<l n="382">Ἡλιάδες Φαέθοντος ἐδακρύσαντο θανόντος.</l>
<l n="383">καὶ φονίης ἀδάμαστον ὀπιπεύων φρένα κούρης</l>
<l n="384">τόξον Ἔρως ἔρριψε, καὶ ὅρκιον ὤμοσε βούτην,</l>
<l n="385">παρθενικὴν ἀέκουσαν ὑποζεῦξαι Διονύσῳ. </l>
<l n="386">ὄμμασι δʼ ἀκλαύτοισι λεοντείων ἐπὶ δίφρων</l>
<l n="387">Δινδυμὶς ἠιθέοιο δεδουπότος ἔστενε Ῥείη,</l>
<l n="388">μήτηρ Ζηνός, ἄνασσα· καὶ ὀλλυμένου μόρον Ὕμνου</l>
<l n="389">ἡ γάμον ἐχθαίρουσα κινύρετο παρθένος Ἠχώ.</l>
<l n="390">καὶ δρύες ἐφθέγξαντο· ‘τί σοι τόσον ἤλιτε βούτης; </l>
<l n="391">μή ποτέ σοι Κυθέρεια, μὴ Ἄρτεμις ἵλαος εἴη.’</l>
<l n="392">ἔδρακε δʼ Ἀδρήστεια, μιαιφόνον ἔδρακε κούρην,</l>
<pb id="v.1.p.530"/>
<l n="393">ἔδρακεν Ἀδρήστεια νέκυν σπαίροντα σιδήρῳ,</l>
<l n="394">καὶ νέκυν ἀρτιδάικτον ἐδείκνυε Κυπρογενείῃ,</l>
<l n="395">μέμψατο δʼ αὐτὸν Ἔρωτα. καὶ εὐπετάλῳ παρὰ λόχμῃ </l>
<l n="396">ὕμνον ἐποικτείροντος ἐλείβετο δάκρυα ταύρου,</l>
<l n="397">καὶ δάμαλις δάκρυσε, καὶ ἔστενεν ἀχνυμένη βοῦς</l>
<l n="398">ποιμένος ἀσπαίροντος, ἔοικε δὲ τοῦτο βοῆσαι·</l>
<l n="399">‘Βούτης καλὸς ὄλωλε, καλὴ δέ μιν ἔκτανε κούρη.</l>
<l n="400">παρθενικὴ ποθέοντα κατέκτανεν, ἀντὶ δὲ φίλτρων </l>
<l n="401">πότμον μισθὸν ἔδωκε, ποθοβλήτου δὲ νομῆος</l>
<l n="402">αἵματι χαλκὸν ἔβαψε καἰ ἔσβεσε πυρσὸν Ἐρώτων—</l>
<l n="403">Βούτης καλὸς ὄλωλε, καλὴ δέ μιν ἔκτανε κούρη—</l>
<l n="404">καὶ Νύμφας ἀκάχησεν, ὀρειάδος οὐ κλύε πέτρης,</l>
<l n="405">οὐ πτελέης ἤκουσε καὶ οὐκ ᾐδέσσατο πεύκην </l>
<l n="406">λισσομένην· ‘μὴ πέμπε βέλος, μὴ κτεῖνε νομῆα.’’</l>
<l n="407">καὶ λύκος ἔστενεν Ὕμνον, ἀναιδέες ἔστενον ἄρκτοι,</l>
<l n="408">καὶ βλοσυροῖς βλεφάροισι λέων ὠδύρετο βούτην·</l>
<l n="409">‘Βούτης καλὸς ὄλωλε, καλὴ δέ μιν ἔκτανε κούρη.</l>
<l n="410">ἄλλο λέπας δίζεσθε, βόες, μαστεύσατε, ταῦροι, </l>
<l n="411">ξεῖνον ὄρος· ποθέων γὰρ ἐμὸς γλυκὺς ὤλετο βούτης.’</l>
<l n="412">θηλυτέρῃ παλάμῃ δεδαϊγμένος. εἰς τίνα λόχμην</l>
<l n="413">ἴχνος ἄγω; σώζεσθε, νομαί, σώζεσθε, χαμεῦναι.</l>
<l n="414">‘Βούτης καλὸς ὄλωλε, καλὴ δέ μιν ἔκτανε κούρη.</l>
<l n="415">χαίρετέ μοι, σκοπιαί τε καὶ οὔρεα, χαίρετε, πηγαί, </l>
<l n="416">χαίρετε, Νηιάδες, καὶ ἐμαὶ δρύες.’ ἀμφότεροι δὲ</l>
<pb id="v.1.p.532"/>
<l n="417">Πὰν νόμιος καὶ Φοῖβος ἀνίαχον· ‘αὐλός ἀλάσθω.</l>
<l n="418">πῇ Νέμεσις; πῇ Κύπρις; ἔρως, μὴ ψαῦε φαρέτρης·</l>
<l n="419">σύριγξ, μηκέτι μέλπε· λιγύθροος ὤλετο βούτης.’</l>
<l n="420">δειλαίου δὲ νομῆος ἀμεμφέα λύθρον Ἐρώτων </l>
<l n="421">γνωτῇ φοῖβος ἔδειξε, καὶ ἔστενεν Ἄρτεμις αὐτὴ</l>
<l n="422">ὕμνου νεκρὸν ἔρωτα, καὶ εἰ πέλε νῆις Ἐρώτων.</l>
</div1>
<div1 type="book" n="16">
<pb id="v.2.p.2"/>
<argument>
<l n="1">ἕκτῳ καὶ δεκάτῳ γαμίην Νίκαιαν ἀείδω,</l>
<l n="2">εὐνέτιν ὑπνώουσαν ἀκοιμήτου Διονύσου.</l>
</argument>
<l n="1">οὐδὲ φόνος νήποινος ἔην κινυροῖο νομῆος,</l>
<l n="2">ἀλλὰ λαβὼν ἑὰ τόξα καὶ ἱμερόεν βέλος ἕλκων</l>
<l n="3">θοῦρος Ἔρως ἀίδηλος ἐθωρήχθη Διονύσῳ</l>
<l n="4">ἑζομένῳ παρὰ χεῖλος ἐυκροκάλου ποταμοῖο.</l>
<l n="5">καὶ ταχινὴ Νίκαια, μετὰ δρόμον ἠθάδος ἄγρης </l>
<l n="6">ἄσχετον ἱδρώουσα φιλοσκοπέλων ἀπὸ μόχθων,</l>
<l n="7">γυμνὸν ὀρεσσιχύτοισι δέμας φαίδρυνε λοετροῖς.</l>
<l n="8">οὐ μὲν Ἔρως δήθυνεν ἑκηβόλος· ἀμφὶ δὲ νευρῇ</l>
<l n="9">ἀκροφανῆ πώγωνα βαλὼν πτερόεντος ὀιστοῦ</l>
<l n="10">τόξον ἑὸν κύκλωσεν, ἐρωμανέος δὲ Λυαίου </l>
<l n="11">ἐν κραδίῃ κατέπηξεν ὅλον βέλος. ἐν δὲ ῥεέθροις</l>
<l n="12">νηχομένην Διόνυσος ἰδὼν γυμνόχροα κούρην</l>
<l n="13">ἡδυμανῆ πυρόεντι νόον δεδόνητο βελέμνῳ.</l>
<l n="14">ἤιε δʼ ἔνθα καὶ ἔνθα, λαγωβόλος ὁππόθι κούρη,</l>
<l n="15">πῇ μὲν ὀπιπεύων ἑλικώδεα βόστρυχα χαίτης </l>
<l n="16">εἰς δρόμον ἱεμένης δεδονημένα κυκλάσιν αὔραις,</l>
<l n="17">πῇ δὲ παρελκομένων πλοκάμων στίλβοντα δοκεύων</l>
<l n="18">αὐχένα γυμνωθέντα, σέλας πέμποντα Σελήνης·</l>
<pb id="v.2.p.4"/>
<l n="19">καὶ Σατύρων ἀμέλησε καὶ οὐκέτι τέρπετο Βάκχαις·</l>
<l n="20">παπταίνων δʼ ἐς Ὄλυμπον ἐρωτοτόκῳ φάτο φωνῇ· </l>
<l n="21">‘ἵξομαι, ἧχι πέλει δροσερὸς δρόμος, ἧχι φαρέτρη,</l>
<l n="22">ἧχι βέλος καὶ τόξον ἐπήρατον, ἧχι καὶ αὐταὶ</l>
<l n="23">παρθενικῆς ἀγάμοιο μύρου πνείουσι χαμεῦναι·</l>
<l n="24">φαύσω καὶ σταλίκων καὶ δίκτυα χερσὶ πετάσσω·</l>
<l n="25">ἀγρώσσω καὶ ἔγωγε καὶ ἠθάδα νεβρὸν ὀλέσσω. </l>
<l n="26">εἰ δέ μοι ὡς βαρύθυμος ὀνειδίσσειεν Ἀμαζὼν</l>
<l n="27">θῆλυν ἐρευγομένη μελιηδέος ὄγκον ἀπειλῆς,</l>
<l n="28">κούρης χωομένης ἐπὶ γούνασι χεῖρα πελάσσω,</l>
<l n="29">ψαύων ὡς ἱκέτης ἐρατοῦ χροός, οὐ μὲν ἐλαίης</l>
<l n="30">θαλλὸν ἀερτάζων, ὅτι δένδρεόν ἐστιν Ἀθήνης </l>
<l n="31">παρθενικῆς ἀγάμου καὶ ἀθελγέος, ἀντὶ δὲ πικροῦ</l>
<l n="32">ἀκρεμόνος λιπόωντος ἐμῇ μελιηδέι νύμφῃ</l>
<l n="33">οἴνοπα καρπὸν ἔχοντα μελιρραθάμιγγος ὀπώρης</l>
<l n="34">βότρυν ἀερτάζων ἱκετήσιον. ἣν δὲ χαλέψῃ</l>
<l n="35">παρθένος ἀγκυλότοξος, ἐμῷ χροῒ μὴ δόρυ πήξῃ, </l>
<l n="36">μὴ βέλος αὗ ἐρύσειε μιαιφόνον, αἰδομένη δὲ</l>
<l n="37">ἀκροτάτῳ πλήξειεν ἐμὸν δέμας ἡδέι τόξῳ·</l>
<l n="38">πληγῆς οὐκ ἀλέγω φρενοθελγέος. ἣν δʼ ἐθελήσῃ,</l>
<l n="39">ἱμερταῖς παλάμῃσιν ἐμῶν δράξαιτο κομάων,</l>
<l n="40">σφιγγομένης ἐρύουσα θελήμονα βόστρυχα χαίτης. </l>
<l n="41">οὐ μὲν ἐρητύσω ποτὲ παρθένον, ὡς κοτέων δὲ</l>
<l n="42">δεξιτερὴν σφίγγουσαν ἀφειδέι χειρὶ πιέζω</l>
<l n="43">δάκτυλα φοινίσσοντα λαβὼν γαμψώνυχι δεσμῷ,</l>
<l n="44">Κυπριδίου καμάτοιο παρήγορα· παρθενικὴ γὰρ</l>
<l n="45">κάλλος ὅλον σύλησεν Ὀλύμπιον. ἵλαθι, Κέρνη· </l>
<pb id="v.2.p.6"/>
<l n="46">Ἀστακὶς ἐβλάστησε νέη ῥοδοδάκτυλος Ἠώς,</l>
<l n="47">ἄλλη ἀνηέξητο φαεσφόρος· ὁπλοτέρη γὰρ</l>
<l n="48">ἔμπεδον εἶδος ἔχουσα πέλει Νίκαια Σελήνη.</l>
<l n="49">ἤθελον ἱμείρων πολυδαίδαλον εἶδος ἀμεῖψαι·</l>
<l n="50">εἰ μὴ ἐρητύει με σέβας πατρώιον αἰδοῦς, </l>
<l n="51">καί κεν ἐγὼ Τυρίοιο διʼ ὕδατος ὑγροπόρος βοῦς</l>
<l n="52">ἄβροχον ἐν πελάγεσσιν ἐμὴν Νίκαιαν ἀείρων</l>
<l n="53">ἔπλεον, Εὐρώπης ἅτε νυμφίος, ὡς ἀέκων δἐ</l>
<l n="54">νῶτον ἐμὸν δονέεσκον, ὀρινομένης ἵνα κούρης</l>
<l n="55">δεξιτερὴ πάνλευκος ἐμῆς δράξαιτο κεραίης. </l>
<l n="56">ἤθελον, εἰ γενόμην πτερόεις πόσις, ὄφρα χορεύσω</l>
<l n="57">κουφίζων ἀτίνακτον ὑπὲρ νώτοιο γυναῖκα,</l>
<l n="58">ὡς Κρονίδης Αἴγιναν, ὅπως μετὰ λέκτρα τελέσσω</l>
<l n="59">αἰετὸν ὄρνεον ἄλλο γαμοστόλον ἄστρον Ἐρώτων.</l>
<l n="60">οὐ μὲν ἐμῆς ἀλόχοιο βαλὼν γενετῆρα κεραυνῷ </l>
<l n="61">νύμφῃ πατρὸς ὄλεθρον ἀτάσθαλον ἕδνον ὀπάσσω,</l>
<l n="62">μὴ γλυκερὴν Νίκαιαν ἀποφθιμένοιο χαλέψω.</l>
<l n="63">αἴθε πέλον νόθος ὄρνις ἐύπτ̔??ʼρος, ὅττι καὶ αὑτὴ</l>
<l n="64">παρθένος ἡμετέρη φιλέει πτερόεντας ὀιστούς.</l>
<l n="65">μᾶλλον ἐγὼ Δανάης ποθέων τύπον ὑγρὸν ἐρώτων </l>
<l n="66">ἤθελον, εἰ χρύσειος ἐγὼ πέλον ὄμβρος ἀκοίτης,</l>
<l n="67">αὐτὸς δῶρα γάμων, αὐτὸς πόσις, ὄφρα χορεύσω</l>
<l n="68">ἀφνειῆς προχέων φιλοτήσιον ὄμβρον ἐέρσης·</l>
<l n="69">ἔπρεπε γὰρ Νίκαιαν ἐμὴν εὐώπιδα κούρην</l>
<l n="70">χρύσεον εἶδος ἔχουσαν ἔχειν χρύσειον ἀκοίτην.’ </l>
<l n="71">τοῖον ἐρωμανέων ἔπος ἴαχε θυιάδι φωνῇ.</l>
<l n="72">καί ποτε κηώεντος ἔσω λειμῶνος ὁδεύων</l>
<pb id="v.2.p.8"/>
<l n="73">ἄνθεα πάντα δόκευε τεθηλότα σύγχροα κούρης,</l>
<l n="74">καί τινα μῦθον ἔειπεν ἐς ἠερόεντας ἀήτας·</l>
<l n="75">‘ἄρτι μόγις, Νίκαια, τεὴν ἴδον ἐνθάδε μορφήν· </l>
<l n="76">μὴ σέο κάλος ἄμειψας ἐς ἄνθεα; καλλιφυῆ γὰρ</l>
<l n="77">παπταίνων ῥοδεῶνα τεὰς ἐνόησα παρειάς·</l>
<l n="78">ἀλλὰ τεὸν θαλέει ῥόδον ἔμπεδον· ἀμφιέπεις γὰρ</l>
<l n="79">ἔμφυτον οὐ λήγουσαν ἐρευθομένην ἀνεμώνην·</l>
<l n="80">εἰς κρίνον ὄμμα φέρων χιονώδεας εἶδον ἀγοστούς, </l>
<l n="81">ἀθρήσας δʼ ὑάκινθον ἴδον κυανόχροα χαίτην.</l>
<l n="82">δέξό με θηρεύοντα συνέμπορον· ἣν δʼ ἐθελήσῃς,</l>
<l n="83">αὐτὸς ἐγὼ σταλίκων γλυκερὸν βάρος, αὐτὸς ἀείρω</l>
<l n="84">ἐνδρομίδας καὶ τόξα καὶ ἱμερόεντας ὀιστούς,</l>
<l n="85">αὐτὸς ἐγώ· Σατύρων οὐ δεύομαι· οὐ παρὰ λόχμῃ </l>
<l n="86">δίκτυα Κυρήνης ἀνεκούφισεν αὐτὸς Ἀπόλλων;</l>
<l n="87">τίς φθόνος, εἰ μεθέπω καὶ ἐγὼ λίνον; οὐ μογέω δὲ</l>
<l n="88">αὐτὸς ἐμοῖς ὤμοισιν ἐμὴν Νίκαιαν ἀείρων.</l>
<l n="89">οὐ μὲν ἐγὼ γενετῆρος ὑπέρτερος· ἐν ῥοθίοις γὰρ</l>
<l n="90">Εὐρώπην ἀδίαντον ἐκούφισε ποντοπόρος βοῦς. </l>
<l n="91">παρθενικὴ ῥοδόεσσα, τί σοι τόσον εὔαδεν ὕλη;</l>
<l n="92">δῶν ἐρατῶν μελέων περιφείδεο, μηδʼ ἐπὶ πέτραις</l>
<l n="93">ἀστορέες σέο νῶτα κατατρίψωσι χαμεῦναι.</l>
<l n="94">ἔσσομαι, ἢν ἐθέλῃς, θαλαμηπόλος· ὲν δὲ μελάθρῳ</l>
<l n="95">αὐτὸς ἐγὼ στορέσω σέο δέμνια, τοῖσι πετάσσω </l>
<l n="96">δέρματα πορδαλίων πολυδαίδαλα, τοῖς ἅμα βάλλω</l>
<l n="97">φρικτὰ λεοντείης πυκινότριχα νῶτα καλύπτρης</l>
<l n="98">γυμνώσας ἐμὰ γυῖα· σὺ δὲ γλυκὺν ὕπνον ἰαύεις</l>
<l n="99">νεβρίσι δαιδαλέῃσι καλυπτομένη Διονύσου·</l>
<l n="100">Μυγδονίης δʼ ἐλάφου σκέπας ἅρμενον ὑψόθι βάλλω </l>
<l n="101">γυμνώσας Σατύρους. σκυλάκων δέ σοι εἰ χρέος εἵη,</l>
<pb id="v.2.p.10"/>
<l n="102">σοὶ κύνας εἰν ἑνὶ πάντας ἐμοῦ τάχα Πανὸς ἄπάσσω,</l>
<l n="103">ἄξομαι ἐκ Σπάρτης ἑτέρους κύνας, οὕς ἀτιτάλλει</l>
<l n="104">ἠιθέων ἐς ἔρωτας ἐμὸς Κάρνειος Ἀπόλλων,</l>
<l n="105">καὶ κύνας ἀγρευτῆρας Ἀρισταίοιο καλέσσω· </l>
<l n="106">καὶ λίνα σὺν σταλίκεσσι καὶ ἅρμενα δῶρα κομίσσω</l>
<l n="107">ἐνδρομίδας Νομίοιο καὶ Ἀγρέος, ὅς πάρος ἔγνω</l>
<l n="108">καὶ νομὸν εὐλείμωνα καὶ εὐκαμάτου δρόμον ἄγρης.</l>
<l n="109">εἰ δὲ θερειγενέος τρομέεις φλόγα διψάδος ὥρης,</l>
<l n="110">ἡμερίδων ὄρπηκας ὑπὲρ λέκτροιο φυτεύσω, </l>
<l n="111">καί σε περιπνεύσωσι μέθης εὐώδεες αὖραι</l>
<l n="112">κεκλιμένην κατὰ μέσσα πολυσταφύλοιο καλύπτρης.</l>
<l n="113">παρθενικὴ περίφοιτε, ποθοβλήτοιο προσώπου</l>
<l n="114">βαλλομένας Φαέθοντι τεὰς ἐλέαιρε παρειάς,</l>
<l n="115">μὴ σέλας Ἠελίου μελέων ἀκτῖνα μαραίνῃ, </l>
<l n="116">μὴ πλοκάμους μυρόεντας ἀμαλδύνωσιν ἀῆται·</l>
<l n="117">εὗδε ῥόδων ἀνὰ μέσσα καὶ ὲν πετάλοις ὑακίνθου,</l>
<l n="118">γείτονι σεῖο κάρηνον ἐρεισαμένη Διονύσῳ,</l>
<l n="119">ἀθανάτοις πισύρεσσιν ὅπως ἕνα κῶμον ἀνάψῃς,</l>
<l n="120">Φοίβῳ καὶ Ζεφύρῳ καὶ Κύπριδι καὶ Διονύσῳ. </l>
<l n="121">ληιδίην δʼ ὀπάσαιμι γονὴν μελανόχροον Ἰνδῶν</l>
<l n="122">παστάδος ὑμετέρης θαλαμηπόλον· ἀλλὰ τί φύτλην</l>
<l n="123">κυανέην ὀνόμηνα τεῆς νυμφοστόλον εὐνῆς;</l>
<l n="124">νυκτὶ μελαγχλαίνῳ πότε μίσγεται ἀργέτις Ἠώς;</l>
<l n="125">Ἀστακὶς ὁπλοτέρη πέλες Ἄρτεμις· ἀλλὰ καὶ αὐτὸς <note n="1" place="unspecified" anchored="yes">au)to\s MSS., au)ta\s Ludsich.</note>
</l>
<l n="126">δμωίδας ἑξήκοντα χορίτιδας εἰς σὲ κομίσσω,</l>
<l n="127">ὄφρα χορὸν νήριθμον ὀπάονα σεῖο τελέσσω,</l>
<l n="128">ἀμφιπόλοις ἰσόμετρον ὀρειάδος ἰοχεαίρης,</l>
<pb id="v.2.p.12"/>
<l n="129">εἴκελον Ὠκεανοῖο θυγατράσι, μή σοι ἐρίζῃ</l>
<l n="130">Ἄρτεμις ἀγρώσσουσα, καὶ εἰ πέλε δεσπότις ἄγρης. </l>
<l n="131">σοὶ Χάριτας ζαθέοιο χαρίζομαι Ὀρχομενοῖο</l>
<l n="132">ἀμφιπόλους, ἐμὰ τέκνα μεταστήσας Ἀφροδίτης.</l>
<l n="133">ἀλλὰ πόθῳ φρένα θέλξον ἀθελγέα, καί σε δεχέσθω</l>
<l n="134">θηροσύνης μετὰ μόχθον ἐμὸν λέχος, ὄφρα φανείης</l>
<l n="135">Ἄρτεμις ἐν σκοπέλοισι καὶ ἐν θαλάμοις Ἀφροδίτη. </l>
<l n="136">τίς φθόνος, ἀγρώσσειν σε σὺν ἀγρώσσοντι Λυαίῳ;</l>
<l n="137">εἰ δὲ μόθου λάχες οἶστρον, ἅτε κλυτότοξος Ἀμαζών</l>
<l n="138">ἵξεαι Ἰνδῴην ἐπὶ φύλοπιν, ὅφρά κεν εἴης</l>
<l n="139">πειθὼ νόσφι μόθοιο καί, ὁππότε δῆρις, Ἀθήνη.</l>
<l n="140">δέξο καί ἣν ἐθέλῃς, ἐλαφηβόλα θύρσα Λυαίου, </l>
<l n="141">νεβροφόνος δὲ γένοιο· καὶ ὑμετέρων ἀπὸ χειρῶν</l>
<l n="142">ὑμετέροις τε πόνοισιν ἐμὴν κόσμησον ἀπήνην</l>
<l n="143">πόρδαλιν ἠὲ λέοντας ὑποζεύξασα χαλινῷ.’</l>
<l n="144">ὣς εἰπὼν ἐδίωκεν ὀρειάδα γείτονα κούρην,</l>
<l n="145">τοῖον ἔπος βοόων· <q direct="unspecified">μένε, παρθένε, Βάκχον ἀκοίτην.</q>
</l>
<l n="146">ἡ δὲ χολωομένη βριαρὴν ἀνενείκατο φωνὴν</l>
<l n="147">παρθενική, στόμα λάβρον ἐπαιθύσσουσα Λυαίῳ·</l>
<l n="148">‘ταῦτα μολὼν ἀγόρευε φιλοστόργῳ τινὶ νύμφῃ.</l>
<l n="149">εἰ δύνασαι γλαυκῶπιν ἢ Ἄρτεμιν εἰς γάμον ἕλκειν,</l>
<l n="150">καὶ βριαρὴν Νίκαιαν ἔχεις πειθήμονα νύμφην· </l>
<l n="151">εἰμί γὰρ ἀμφοτέρῃσιν ὁμόστολος. εἰ δέ σε φεύγει</l>
<l n="152">ἀπροϊδὴς ὑμέναιος ἀπειρώδινος Ἀθήνης,</l>
<l n="153">καὶ νόον οὐ θέλξειας ἀπειθέος ἰοχεαίρης.</l>
<l n="154">δέμνια Νικαίης μὴ δίζεο· μηδέ σε λεύσσω</l>
<l n="155">ἁπτόμενον τόξοιο καὶ ἀμφαφόωντα φαρέτρην. </l>
<l n="156">μὴ μετὰ βουκόλον Ὕμνον ὀλωλότα καὶ σὲ δαμάσσω.</l>
<l n="157">οὐτήσω Διόνυσον ἀνούτατον· εἰ δὲ σιδήρῳ</l>
<pb id="v.2.p.14"/>
<l n="158">μυῖα φέρεις ἀχάρακτα καὶ οὐκ εἴκοντα βελέμνῳ.</l>
<l n="159">υἱέας ὑψιλόφους μιμήσομαι Ἰφιμεδείης,</l>
<l n="160">καί σε σιδηρείῃσιν ἀλυκτοπέδῃσι πεδήσω </l>
<l n="161">σεῖο κασιγνήτῳ πανομοίιον, ἐνδόμυχον δὲ</l>
<l n="162">χαλκείοις κεράμοισι μετʼ Ἄρεα καὶ σὲ φυλάξω,</l>
<l n="163">ἄχρις ἀναπλήσας δυοκαίδεκα κύκλα Σελήνης</l>
<l n="164">ἠερίοις ἐμὸν οἶστρον ἀπορρίψειας ἀήταις.</l>
<l n="165">χερσὶ γυναιμανέεσσιν ἐμῆς μὴ ψαῦε φαρέτρης· </l>
<l n="166">τόξον ἔχω, σὺ δὲ θύρσον· ἐν Ἀστακίῃ μὲν ἐρίπνῃ</l>
<l n="167">εἰς σύας ἠὲ λέοντας ἐμὸν βέλος ἐνθάδε πέμπω</l>
<l n="168">Ἀρτέμιδος συνάεθλος, ὑπὲρ Λιβάνοιο δὲ πέτρης</l>
<l n="169">νεβροὺς καὶ σὺ δίωκε συναγρώσσων Ἀφροδίτῃ.</l>
<l n="170">οὐ δέχομαι σέο λέκτρα, καὶ εἰ Διὸς αἷμα κομίζεις· </l>
<l n="171">εἰ δὲ θεὸν μενέαινον ἔχειν πόσιν, οὐκ ἄν ἀκοίτην</l>
<l n="172">ἁβροκόμην ἀσίδηρον ἀνάλκιδα θήλἑ??ʼ μορφῇ</l>
<l n="173">εἶχον ἐγὼ Διόνυσον, ἐμῷ δʼ ἐφυλάσσετο παστῷ</l>
<l n="174">νυμφίος ἢ κλυτότοξος ἄναξ ἢ χάλκεος Ἄρης,</l>
<l n="175">ὃς μὲν τόξον ἔχων, ὁ δὲ φάσγανον ʽ??ʼδνον Ἐρώτων· </l>
<l n="176">ἀλλʼ ἐπεὶ οὐ μακάρων τινὰ δέξομαι, οὐδὲ καὶ αὐτὸν</l>
<l n="177">πενθερὸν οἶστρος ἔχει με τεὸν Κρονίωνα καλέσσαι.</l>
<l n="178">ἄλλην δίζεο, Βάκχε, νέην πειθήμονα νύμφην.</l>
<l n="179">τί σπεύδεις; ἀκίχητον ἔχεις δρόμον, ὥς ποτε Δάφνην</l>
<l n="180">Λητοΐδης ἐδίωκε καὶ ὣς Ἥφαιστος Ἀθήνην· </l>
<l n="181">τί σπεύδεις; δρόμος οὗτος ἐτώσιος· ἐν σκοπέλοις γὰρ</l>
<l n="182">ἐνδρομίδες πολὺ μᾶλλον ἀρείονές εἰσι κοθόρνων.’</l>
<l n="183">ὣς φαμένη λίπε Βάκχον. ἀεὶ δʼ ὑπὸ φορβάδα λόχμην</l>
<pb id="v.2.p.16"/>
<l n="184">παρθενικὴν μάστευεν ὀρίπλανον· ἐσσυμένῳ δὲ</l>
<l n="185">σύνδρομος ὡμάρτησε κύων πινυτόφρονι θυμῷ </l>
<l n="186">τόν ποτε θηρεύοντι φιλοσκοπέλῳ Διονύσῳ</l>
<l n="187">ὤπασε δῶρον ἔχειν σκυλακοτρόφος ὑψίκερως Πάν.</l>
<l n="188">καί μιν ἅτε φρονέοντα καὶ αὐδήεντα δοκεύων</l>
<l n="189">σύννομον ἰσοκέλευθον ἐῶν ξυνήονα μόχθων,</l>
<l n="190">Βάκχος ἐρωμανέων φιλίῳ προσπτύξατο μύθῳ· </l>
<l n="191">‘τίπτε, κύων περίφοιτος, ὁμόδρομός ἐσσι Λυαίῳ</l>
<l n="192">Πανὸς ἀεὶ ποθέοντος ἐπάξιε; τίπτε σὺ μοῦνος</l>
<l n="193">παρθένον ἰχνεύοντι συνιχνεύεις Διονύσῳ;</l>
<l n="194">ἦ ῥά σε σὸς ταμίης οἰκτίρμονα θῆκεν ἐρώτων;</l>
<l n="195">παρθένον ἡμετέρην ἔτι δίζεο, μηδʼ ἐνὶ πέτραις </l>
<l n="196">Βάκχον ἀλητεύοντα κατʼ οὔρεα μοῦνον ἐάσῃς.</l>
<l n="197">μοῦνος ἐποικτείρεις με, καὶ ὡς βροτὸς εἰς ῥάχιν ὕλης</l>
<l n="198">πλαζομένης λοφόεντα μετέρχεαι ἔνδια κούρης.</l>
<l n="199">κάμνε τεῷ βασιλῆι· χάριν δέ σοι εἵνεα μόχθων</l>
<l n="200">δώσω ἀμοιβαίην· μετὰ Σείριον ἀστέρα Μαίρης </l>
<l n="201">αἰθέρος ἔνδον ἄγω σε καὶ ἀστερόεντα τελέσσω</l>
<l n="202">ἄγχι Κυνὸς προτέρου, σταφυλὴν ἵνα καὶ σὺ πεπαίνῃς</l>
<l n="203">βότρυος Εἰλείθυιαν ἀκοντίζων σέθεν αἴγλην.</l>
<l n="204">τίς φθόνος ἀντέλλειν τρίτατον Κύνα; καὶ σὺ φαείνεις</l>
<l n="205">σύνδρομος ἀστερόεντος ἐπειγομένοιο Λαγωοῦ. </l>
<l n="206">εἰ θέμις, οἰκτείρων μὲ σαόφρονι μέμφεο κούρη.</l>
<l n="207">δόχμιον ὄμμα φέρων Κυβεληίδος εἰς ῥάχιν ὕλης,</l>
<l n="208">ὅττί με μαστεύοντα γυνὴ θεὸν εἰσέτι φεύγει·</l>
<pb id="v.2.p.18"/>
<l n="209">μέμφεο δʼ ἀμφοτέροισιν, Ἀδώνιδι καὶ Κυθερείῃ,</l>
<l n="210">φοιταλέην δὲ δίωκε <note n="1" place="unspecified" anchored="yes">MSS. read de\ di/wke: d' e)di/wke Ludsich</note> διʼ οὔρεος ἄστατον Ἠχώ, </l>
<l n="211">μὴ τελέσῃ φυγόδεμνον ἐμὴν πλέον εἰσέτι νύμφην·</l>
<l n="212">μηδὲ λίπῃς σέο Πᾶνα δυσίμερον ἐγγύθι κούρης,</l>
<l n="213">μή μιν ἑλὼν ζεύξειεν ἀναγκαίοις ὑμεναίοις.</l>
<l n="214">παρθένον αἴ κεν ἴδῃς, ταχὺς ἔρχεο, μάρτυρι σιγῇ</l>
<l n="215">ἢ νοεραῖς ὑλακῇσιν ἀπαγγέλλων Διονύσῳ· </l>
<l n="216">ἄγγελος ἔσσο πόθοιο· κύων δέ τις ἄλλος ἀλάσθω</l>
<l n="217">ἢ σύας ἠὲ λέοντας ἀπὸ σκοπέλοιο διώκων.</l>
<l n="218">Πὰν φίλε, κικλήσκω σε μακάρτατον, ὅττι καὶ αὐτοὶ</l>
<l n="219">σεῖο κύνες γεγάασιν ἐρευνητῆρες Ἐρώτων.</l>
<l n="220">ἀνδρομέην, πολύμορφε Τύχη, παίζουσα γενέθλην </l>
<l n="221">ἵλαθι, πανδαμάτειρα· μετὰ βροτέην τάχα φύτλην</l>
<l n="222">καὶ σκυλάκων κρατέεις, ὅτι δύσμορος οὕτος ἀλήτης</l>
<l n="223">θητεύει μετὰ Πᾶνα καὶ ἱμείροντι Λυαίῳ·</l>
<l n="224">παρθενικῇ μέμψασθε, φίλαι δρύες· εἴπατε, πέτραι·</l>
<l n="225">καὶ κύνες οἰκτείρουσι, καὶ οὐκ ἐλέαιρεν Ἀμαζών.ʼ </l>
<l n="226">εἰσὶ καὶ ἐν σκυλάκεσσιν ἐχέφρονες, οἷσι Κρονίων</l>
<l n="227">ἀνδρομέην φρένα δῶκε καὶ οὐ βροτέην πόρε φωνήν.’</l>
<l n="228">ἔννεπεν ἄγχι φυτοῖο· διʼ εὐπετάλου δὲ κορύμβου</l>
<l n="229">φθογγῆς εἰσαΐουσα γυναιμανέος Διονύσου</l>
<l n="230">ἀρχαίη Μελίη φιλοκέρτομον ἴαχε φωνήν· </l>
<l n="231">,‘ἄλλοι μέν, Διόνυσε, κυνοσσόοι ἰοχεαίρῃ</l>
<l n="232">ἐνθάδε θηρεύουσι, σὺ δʼ ἀγρώσσεις Ἀφροδίτῃ·</l>
<l n="233">ἡδὺς ὁ δειμαίνων ἁπαλόχροον ἄζυγα κούρην·</l>
<l n="234">Βάκχος ὁ τολμήεις ἱκέτης πέλε λάτρις Ἐρώτων·</l>
<l n="235">Ἰνδοφόνοις παλάμῃσιν ἀνάλκιδα λίσσετο κούρην. </l>
<pb id="v.2.p.20"/>
<l n="236">σὸς γενέτης οὐκ οἶδε πόθου θελξίφρονι μύθῳ</l>
<l n="237">εἰς γάμον, εἰς ὑμέναιον ἄγειν πειθήμονα κούρην·</l>
<l n="238">οὐ Σεμέλην ἱκέτευεν, ἕως ἐτύχησεν ἐρώτων.</l>
<l n="239">οὐ Δανάην παρέπεισεν, ἕως σύλησε κορείην·</l>
<l n="240">Ζηνὶ συναπτομένην Ἰξίονος οἶσθα γυναῖκα </l>
<l n="241">καὶ γάμιον χρεμέτισμα καὶ ἱππείους ὑμεναίους·</l>
<l n="242">Ἀντιόπης ἐδάης φιλοπαίγμονα θεσμὸν Ἐρώτων</l>
<l n="243">καὶ Σάτυρον γελόωντα νόθον μιμηλὸν ἀκοίτην.’</l>
<l n="244">ὣς φάτο κερτομέουσα νόον δειδήμονα Βάκχου.</l>
<l n="245">καὶ δρυὸς ἐντὸς ἵκανεν ὁμήλικος. ἐν δὲ κολώναις </l>
<l n="246">ἀσχαλόων Διόνυσος ὁμάρτεε θυιάδι κούρῃ</l>
<l n="247">ποσσὶν ἐρωμανέεσσι, καὶ ὠκυπέδιλος Ἀμαζὼν</l>
<l n="248">ἄστατος ἄκρα κάρηνα μετήιε δύσβατα πέτρης,</l>
<l n="249">ἴχνος ἐρευνητῆρος ὑποκλέπτουσα Λυαίου.</l>
<l n="250">καὶ φλογερῷ Φαέθοντος ἱμασσομένης χρόα πυρσῷ </l>
<l n="251">ἄβροχα διψαλέης τερσαίνετο χείλεα κούρης·</l>
<l n="252">καί δόλον ἀγνώσσουσα γυναιμανέος Διονύσου</l>
<l n="253">ξανθὸν ὕδωρ ἐνόησε φιλακρήτου ποταμοῖο,</l>
<l n="254">καὶ πίεν ἡδὺ ῥέεθρον, ὅθεν πίον αἴθοπες Ἰνδοί·</l>
<l n="255">καὶ φρένα δινηθεῖσα μέθῃ βακχεύετο κούρη, </l>
<l n="256">καὶ κεφαλὴν ἐλέλιζε μετήλυδα δίζυγι παλμῷ,</l>
<l n="257">καὶ διδύμην ἐδόκησεν ἰδεῖν πολυχανδέα λίμνην</l>
<l n="258">ὄμματα δινεύουσα· βαρυνομένου δέ καρήνου</l>
<l n="259">δέρκετο θηροβότου διπλούμενα νῶτα κολώνης·</l>
<l n="260">καὶ τρομεροῖσι πόδεσσιν ὀλισθήσασα κονίῃ </l>
<l n="261">εἰς πτερὸν αὐτοκύλιστος ἐσύρετο γείτονος Ὕπνου·</l>
<l n="262">καὶ γαμίῳ βαρύγουνος ἐθέλγετο κώματι νύμφη.</l>
<l n="263">τὴν μὲν ἰδὼν εὕδουσαν Ἔρως ἐπεδείκνυε Βάκχῳ,</l>
<l n="264">ὕμνον ἐποικτείρων· νέμεσις δʼ ἐγέλασσεν ἰδοῦσα.</l>
<pb id="v.2.p.22"/>
<l n="265">καὶ δολόεις Διόνυσος ἀδουπήτοισι κοθόρνοις </l>
<l n="266">εἰς γάμον ἄψοφος εἷρπε ποδῶν τεχνήμονι παλμῷ.</l>
<l n="267">κούρης δʼ ἐγγὺς ἵκανε· καὶ ἀτρέμας ἄκρον ἐρύσσας</l>
<l n="268">δεσμὸν ἀσυλήτοιο φυλάκτορα λύσατο μίτρης</l>
<l n="269">φειδομένῃ παλάμῃ, μὴ παρθένον ὕπνος ἐάσῃ.</l>
<l n="270">γαῖα δὲ κηώεσσαν ἀναπτύξασα λοχείην </l>
<l n="271">φυταλιὴν ὤδινε, χαριζομένη Διονύσῳ,</l>
<l n="272">πολλὴν δʼ ἀμπελόεσσαν ἐλαφρίζουσα καλύπτρην</l>
<l n="273">πλεκτὴ βοτρυόεντι κάμαξ ἐβαρύνετο καρπῷ·</l>
<l n="274">καὶ λέχος ἦν πετάλοισι κατάσκιον· ἡμερίδων γὰρ</l>
<l n="275">αὐτοφυὴς μίτρωσεν ἕλιξ εὐάμπελον εὐνήν· </l>
<l n="276">καὶ πολὺς ἔνθα καὶ ἔνθα μετάρσιος οἴνοπι καρπῷ</l>
<l n="277">Κυπριδίοις ἀνέμοισιν ἐσείετο βότρυς ἀλήτης,</l>
<l n="278">ἀμφοτέρους δʼ ἐπύκαζε· σελινοφόρῳ δὲ κορύμβῳ</l>
<l n="279">ἱμερόεις ἐμέθυσσεν ὁμόζυγος οἰνάδος ὄρπηξ</l>
<l n="280">πλεκτόν ἀεξομένης ἐπιβήτορα κισσὸν ὀπώρης. </l>
<l n="281">καὶ δολόεις γάμος ἦεν ὀνειρείης τύπον εὐνῆς</l>
<l n="282">ὕπνον ἔχων συνάεθλον· ἐνοσφίσθη δὲ κορείης</l>
<l n="283">παρθενικὴ κνώσσουσα, καὶ ἔδρακε πομπὸν Ἐρώτων</l>
<l n="284">ὕπνον ὑποδρηστῆρα μεθυσφαλέων ὑμεναίων.</l>
<l n="285">πνοιὴ δʼ ὑψιπόρῳ σκιρτήματι θυιάδος ὕλης </l>
<l n="286">ἄστατος αὐτοβόητος ἀνέπλεκεν ὕμνον Ἐρώτων,</l>
<l n="287">καὶ μέλος ἠνεμόφοιτον ὀρεσσαύλων ὑμεναίων</l>
<l n="288">αἰδομένοις στομάτεσσιν ἀμείβετο παρθένος Ἠχώ,</l>
<l n="289">Πανιὰς ὑστερόφωνος· ὑπὲρ δαπέδου δὲ χορεύων</l>
<l n="290">αὐλὸς ἐπεσμαράγησεν  <q direct="unspecified">Ὑμὴν Υμέναιε</q> λιγαίνων· </l>
<l n="291">
<q direct="unspecified">ἱμερόεις γάμος οὗτος</q> ὀρεστιὰς ἴαχε πεύκη.</l>
<l n="292">ψυχὴ δʼ ἠνεμόφοιτος ἀναΐξασα νομῆος</l>
<l n="293">παρθένον ὑπναλέην νυχίοις ἐρέθιζεν ὀνείροις·</l>
<l n="294">‘εἰσὶ καὶ ἱμείροντος Ἐρινύες, εὔγαμε κούρη·</l>
<l n="295">νυμφίον εἰ φύγες Ὕμνον, ἐνυμφεύθης Διονύσῳ· </l>
<pb id="v.2.p.24"/>
<l n="296">λοξὰ θεμιστεύεις, θαλαμηπόλε παρθένε νύμφη·</l>
<l n="297">κτείνεις γὰρ ποθέοντα, καὶ οὐ γαμέοντα διώκεις.</l>
<l n="298">παρθένε, χάλκεον ὕπνον ἐρασσαμένῳ πόρες Ὕμνῳ·</l>
<l n="299">παρθένε, νήδυμος ὕπνος ἀπώλεσε σεῖο κορείην.</l>
<l n="300">οἰκτρὸν ἴδες γελόωσα δεδουπότος αἷμα νομῆς· </l>
<l n="301">οἰκτρότερον στενάχουσα τεῆς ἴδες αἷμα κορείης.’</l>
<l n="302">ὥς φαμένη σκιόεντι πανείκελος ἔσσυτο καπνῷ</l>
<l n="303">ψυχὴ δακρυόεσσα ποθοβλήτοιο νομῆος,</l>
<l n="304">Ταρταρίην δʼ ἀκίχητος ἐδύσατο πανδόκον αὐλήν,</l>
<l n="305">Βάκχου ζῆλον ἔχουσα μεθυσφαλέων ὑμεναίων. </l>
<l n="306">καὶ λιγυροῖς δονάκεσσι γαμήλιον ἦχον ἀράσσων,</l>
<l n="307">ζῆλον ὑποκλέπτων ὑποκάρδιον, ὑμνοπόλος Πὰν</l>
<l n="308">μεμφόμενον μέλος εἶπεν ἐς ἀλλοτρίους ὑμεναίους.</l>
<l n="309">καί τις ἐρωμανέων Σατύρων παρὰ γείτονι λόχμῃ</l>
<l n="310">θηητὴρ ἀκόρητος ἀθηήτων ὑμεναίων </l>
<l n="311">Βακχείην ἀγόρευεν, ἰδὼν εὐπάρθενον εὐνήν·</l>
<l n="312">‘Πὰν κερόεις, ἔτι μοῦνος ἔχεις δρόμον εἰς Ἀφροδίτην;</l>
<l n="313">καὶ σὺ διωκομένης πότε νυμφίος ἔσσεαι Ἠχοῦς;</l>
<l n="314">καὶ σὺ δόλον πότε τοῖον ἀοσσητῆρα τελέσσεις</l>
<l n="315">ὑμετέρων ἐπίκουρον ἀνυμφεύτων ὑμεναίων; </l>
<l n="316">Πὰν φίλε, καὶ σὺ γένοιο φυτοσκάφος ἀντὶ νομῆος,</l>
<l n="317">ποιμενίην δʼ ἀπόειπε καλαύροπα καὶ παρὰ πέτρῃ</l>
<l n="318">λεῖπε βόας καὶ μῆλα· τί σοι ῥέξουσι νομῆες;</l>
<l n="319">ἔγρεο, καὶ σὺ φύτευε γαμοστόλον οἶνον Ἐρώτων.’</l>
<l n="320">οὔ πω μῦθος ἔληγε, καὶ ἴαχεν αἰγίβοτος Πάν· </l>
<l n="321">‘αἴθε πατήρ με δίδαξε τελεσσιγάμου δόλον οἴνου·</l>
<pb id="v.2.p.26"/>
<l n="322">αἴθε νοοσφαλέος σταφυλῆς, ἅτε Βάκχος, ἀνάσσω·</l>
<l n="323">καί κεν ἐμῶν ἐτέλεσσα πολύπλανον οἶστρον Ἐρώτων</l>
<l n="324">ὑπναλέην μεθύουσαν ἰδὼν δυσπάρθενον Ἠχώ.</l>
<l n="325">ἱλήκοι νομὸς οὗτος, ἐπεὶ παρὰ γείτονι πηγῇ </l>
<l n="326">ἀρδεύω τάδε μῆλα, φιλακρήτῳ δὲ ῥεέθρῳ</l>
<l n="327">παρθενικὰς Διόνυσος ἀθελγέας εἰς γάμον ἕλκει.</l>
<l n="328">φάρμακον εὗρεν Ἔρωτος ἑὸν φυτόν· ἐρρέτω αἰγῶν,</l>
<l n="329">ἐρρέτω ἡμετέρων ὀίων γλάγος· οὐ δύναται γὰρ</l>
<l n="330">εἰς πόθον ὕπνον ἄγειν ἢ παρθένον εἰς γάμον ἕλκειν. </l>
<l n="331">μοῦνος ἐγώ, Κυθέρεια, βιάζομαι· ὤμοι Ἐρώτων·</l>
<l n="332">σύριγξ Πανὸς ἔφευγεν ἀνυμφεύτους ὑμεναίους</l>
<l n="333">καὶ γάμον ἀρτιτέλεστον ἀνευάζει Διονύσου</l>
<l n="334">αὐτομάτοις μελέεσσι· τὸ δὲ πλέον ἠθάδι μολπῇ</l>
<l n="335">φθεγγομένης Σύριγγος ἀμείβετο σύνθροος Ἠχώ. </l>
<l n="336">νυμφιδίης Διόνυσε μέθης θελξίμβροτε ποιμήν,</l>
<l n="337">ὄλβιος ἔπλεο μοῦνος, ἀναινομένης ὅτι νύμφης</l>
<l n="338">εὗρες ἀοσσητῆρα γαμοστόλον οἶνον Ἐρώτων.’</l>
<l n="339">τοῖον ἔπος κατέλεξε δυσίμερος ἀχνύμενος Πάν,</l>
<l n="340">ζῆλον ἔχων καὶ ἔρωτα <note n="1" place="unspecified" anchored="yes">duse/rwta Graefe, e)s e)/rwta Koechly.</note> τελεσσιγάμοιο Λυαίου. </l>
<l n="341">καὶ τελέσας φιλότητα καὶ εἰνοδίης πόθον εὐνῆς</l>
<l n="342">ἀφράστῳ Διόνυσος ἀνῃώρητο πεδίλῳ.</l>
<l n="343">νύμφη δʼ ἐγρομένη ποταμηίδι μέμφετο πηγῇ,</l>
<l n="344">ὕπνῳ <note n="2" place="unspecified" anchored="yes">*(/upnw| for *(/umnw|, H. J. R. This misprint sas corrected also by Maas. See Critical Introduction.</note> χωομένη καὶ Κύπριδι καὶ Διονύσῳ,</l>
<l n="345">ὄμβρῳ δακρυόεντι κατάρρυτος· ἀχνυμένη δὲ </l>
<l n="346">ἔκλυε Νηιάδων γαμίης ἔτι λείψανα μολπῆς,</l>
<l n="347">καὶ λεχέων κήρυκα ποθοβλήτοιο Λυαίου</l>
<l n="348">ἡμερίδων πετάλοισι κατάσκιον εἶδε χαμεύνην</l>
<l n="349">νεβρίσι νυμφιδίῃσι πυκαζομένην Διονύσου,</l>
<pb id="v.2.p.28"/>
<l n="350">κρυπταδίων λεχέων αὐτάγγελον· εἶδε καὶ αὐτὴν </l>
<l n="351">μίτρην παρθενίην γαμίης πλήθουσαν ἐέρσης.</l>
<l n="352">καὶ ῥοδέας ἐχάραξε παρηίδας, ἀμφοτέρους δὲ</l>
<l n="353">μηροὺς πληξαμένη κινυρῇ βρυχήσατο φωνῇ·</l>
<l n="354">ὤμοι παρθενίης, τήν ἥρπασεν Εὔιον ὕδωρ·</l>
<l n="355">‘ὤμοι παρθενίης, τὴν ἥρπασεν ὕπνος Ἐρώτων· </l>
<l n="356">ὤμοι παρθενίης, τήν ἥρπασε Βάκχος ἀλήτης.</l>
<l n="357">ἐρρέτω Ὑδριάδων δολόεν ποτόν, ἐρρέτω εὐνή.</l>
<l n="358">νύμφαι Ἁμαδρυάδες, τίνα μέμψομαι; ἡμετέρην γὰρ</l>
<l n="359">ὕπνος, Ἔρως, δόλος, οἶνος ἐληίσσαντο κορείην.</l>
<l n="360">παρθενικὰς ἀπέειπε καὶ Ἄρτεμις· ἀλλὰ καὶ αὐτὴ </l>
<l n="361">τίπτέ μοι οὐ φυγόδεμνος ὅλον δέμας ἔννεπεν Ἠχώ;</l>
<l n="362">τίπτέ μοι εἰς ἐμὸν οὖας, ὅσον μὴ Βάκχον ἀκοῦσαι,</l>
<l n="363">οὐ Πίτυς ἐψιθύριζε καὶ οὐκ ἐφθέγξατο Δάφνη·</l>
<l n="364">‘παρθενική, πεφύλαξο πιεῖν ἀπατήλιον ὕδωρ’;’</l>
<l n="365">ἔννεπε, καὶ πολύδακρυν ἀνέβλυσεν ὄμβρον ὀπωπῆς. </l>
<l n="366">καί ποτε μὲν μενέαινε κατʼ αὐχένος ἆορ ἐρεῖσαι,</l>
<l n="367">ἄλλοτε δʼ αὐτοκύλιστος ἀπʼ οὔρεος ἤθελε πίπτειν</l>
<l n="368">ὑστατίῃ προκάρηνος ὀλισθήσασα κονίῃ·</l>
<l n="369">καὶ γαμίης μενέαινεν ἀιστῶσαι πόμα πηγῆς,</l>
<l n="370">εἰ μὴ ἀμειψαμένη προτέρη χύσις ἰκμάδα Βάκχου </l>
<l n="371">λευκὸν ὕδωρ κελάρυζε καὶ οὐκέτι χεῦμα Λυαίου.</l>
<l n="372">καὶ Κρονίδην ἱκέτευε καὶ Ἄρτεμιν, ὄφρα τελέσσῃ</l>
<l n="373">αὔλια Νηιάδων κεκονιμένα διψάδι χέρσῳ.</l>
<l n="374">πολλάκι δʼ ὄμμα τίταινε διʼ οὔρεος, εἴ που ἐφεύροι</l>
<l n="375">ἴχνιον ἀστήρικτον ἀθηήτου Διονύσον, </l>
<l n="376">ὄφρα βάλῃ τόξοισι γυνὴ θεόν, ὄφρα δαμάσσῃ</l>
<l n="377">δαίμονα βοτρυόεντα· καὶ ἤθελε μᾶλλον ἐκείνην</l>
<l n="378">ἄμπελον εὐναίην φλογερῷ πυρὶ πᾶσαν ὀλέσσαι.</l>
<l n="379">πολλάκι δʼ ἀθρήσασα διʼ οὔρεος ἴχνια Βάκχου</l>
<pb id="v.2.p.30"/>
<l n="380">ἠερίας τόξευεν ὀιστεύουσα θυέλλας· </l>
<l n="381">πολλάκι δʼ ἔγχος ἄειρε, καὶ εἰς σκοπὸν ἀντίον ἔστη.</l>
<l n="382">ὄφρα δέμας πλήξειεν ἀνουτήτου Διονύσου·</l>
<l n="383">ἀλλὰ μάτην προέηκε καὶ οὐκ ἐτύχησε Λυαίου.</l>
<l n="384">καὶ ποταμῷ κεχόλωτο καὶ ὤμοσε, μή ποτε πηγῆς</l>
<l n="385">χείλεσι διψαλέοισι πιεῖν ἀπατήλιον ὕδωρ· </l>
<l n="386">ὤμοσε καὶ κατὰ νύκτας ἔχειν ἄγρυπνον ὀπωπήν,</l>
<l n="387">ὤμοσε μὴ γλυκὺν ὕπνον ἐν οὔρεσιν ἄλλον ἰαύειν.</l>
<l n="388">καὶ σκύλακας νεμέσησε φυλάκτορας, ὅττι καὶ αὐτοὶ</l>
<l n="389">οὐ τότε θωρήσσοντο γυναιμανέοντι Λυαίῳ.</l>
<l n="390">δίζετο δʼ ἀγχονίοιο μετάρσιον ἄλκαρ ὀλέθρου </l>
<l n="391">θλιβομένη σφιγκτῆρι περίπλοκον αὐχένα δεσμῷ,</l>
<l n="392">μῶμον ἀλευομένη φιλοκέρτομον ἥλικος ἥβης.</l>
<l n="393">ἀρχαίην δʼ ἀέκουσα λίπεν θηροτρόφον ὕλην,</l>
<l n="394">αἰδομένη μετὰ λέκτρα φανήμεναι ἰοχεαίρῃ.</l>
<l n="395">καὶ ζαθέης ῥαθάμιγγι γονῆς πλησθεῖσα Λυαίου </l>
<l n="396">γαστέρι φόρτον ἄειρε· τελειομένης δὲ λοχείης</l>
<l n="397">θῆλυν ἐμαιώσαντο τόκον ζωθαλπέες Ὧραι,</l>
<l n="398">καὶ δρόμον ἐννεάκυκλον ἐπτστώσαντο Σελήνης·</l>
<l n="399">ἐκ δὲ γάμου Βρομίοιο θεόσσυτος ἤνθεε κούρη,</l>
<l n="400">ἣν Τελετὴν ὀνόμηνεν ἀεὶ χαίρουσαν ἑορταῖς. </l>
<l n="401">κούρην νυκτιχόρευτον, ἐφεσπομένην Διονύσῳ,</l>
<l n="402">τερπομένην κροτάλοισι καὶ ἀμφιπλῆγι βοείῃ.</l>
<l n="403">καὶ πόλιν εὐλάιγγα φιλακρήτῳ παρὰ λίμνῃ</l>
<l n="404">τεῦξε θεὸς Νίκαιαν, ἐπώνυμον ἣν ἀπὸ νύμφης</l>
<l n="405">Ἀστακίης ἐκάλεσσε καὶ Ἰνδοφόνον μετὰ νίκην. </l>
</div1>
<pb id="v.2.p.32"/>
<div1 type="book" n="17">
<argument>
<l n="1">ἑβδομάτῳ δεκάτῳ πρωτάγριον Ἄρεα μέλπω</l>
<l n="2">καὶ ῥόον οἰνωθέντα μελισταγέος ποταμοῖο.</l>
</argument>
<l n="1">οὐδὲ φιλακρήτοιο μέθης πεπεδημένον ὕπνῳ</l>
<l n="2">ζωγρήσας ἀτίνακτον ἀνουτήτων γένος Ἰνδῶν</l>
<l n="3">ληθαίοις Διόνυσος ἐπέτρεπε δῆριν ἀήταις·</l>
<l n="4">ἀλλὰ πάλιν Φρύγα θύρσον ἐκούφισεν· ὑψιλόφου γὰρ</l>
<l n="5">εἰς ἐνοπὴν καλέοντος ἐπείγετο Δηριαδῆος, </l>
<l n="6">παιδὸς Ἀμαζονίης δολίην ἄμνηστον ἐάσας</l>
<l n="7">οἰνοβαρῆ φιλότητα καὶ ὑπναλέους ὑμεϝαίους.</l>
<l n="8">καὶ θεὸς ἡγεμόνευε, Διὸς κήρυκα γενέθλης</l>
<l n="9">οὐρανίην ἀκτῖνα φέρων στίλβοντι προσώπῳ·</l>
<l n="10">ἀμφὶ δὲ Λύδιον ἅρμα Γιγαντοφόνου Διονύσου </l>
<l n="11">θυρσοφόροι στίχες ἦσαν, ἐμιτρώθη δὲ μαχηταῖς</l>
<l n="12">μεσσοφανὴς ἑκάτερθε, καὶ ἀντήστραπτεν Ὀλύμπῳ·</l>
<l n="13">κάλλεϊ δʼ ἔκρυφε πάντας· ἰδὼν δέ μιν ἦ τάχα φαίης</l>
<l n="14">ἠέλιον πυρόεντα πολυσπερέων μέσον ἄστρων.</l>
<l n="15">καὶ στρατιῆς ἀσίδηρον ἄναξ ὥπλισσεν Ἐνυώ, </l>
<l n="16">οὐ ξίφος, οὐ μελίην θανατηφόρον, ἀντὶ δὲ χαλκοῦ</l>
<l n="17">κισσὸν ἔχων ἄρρηκτον ἑὸν δόρυ· καί μιν ἑλίσσων</l>
<l n="18">Ἀσίδος ἐν πολίεσσι, καὶ Ἀσίδος ἐν χθονὶ πήξας</l>
<l n="19">ἄγριον ἡνιόχευε Κυβηλίδος ἅρμα θεαίνης </l>
<pb id="v.2.p.34"/>
<l n="21">ἡμερίδων τελαμῶνι, κατάσκιον ἥλικι κισσῷ </l>
<l n="20">ἀνθοκόμῳ μάστιγι μετήλυδα δίφρον ἱμάσσων· </l>
<l n="22">ἠῴην δʼ ἐμέθυσσε Μαρωνίδι γαῖαν ὀπώρῃ. </l>
<l n="23">καὶ Βρομίῳ συνάεθλος ὅλος στρατὸς ἔρρεε Βάκχων,</l>
<l n="24">θάρσος ἔχων προτέροιο μόθου χάριν, ὁππότε δισσῷ</l>
<l n="25">ἡδυμανὴς ἀσίδηρος ὁμόζυγι πήχεϊ μάρψας </l>
<l n="26">ἔμφρονα νεκρὸν ἄναυδον, ἐνόπλιον Ἰνδὸν ἀείρων,</l>
<l n="27">Σειληνὸς βαρύγουνος ἐχάζετο νωθρὸς ὁδίτης·</l>
<l n="28">ὁππότε κωμάζουσα ποδῶν διδυμάονι ῥυθμῷ</l>
<l n="29">Βακχιὰς ἀκρήδεμνος ἐπεκροτάλιζε Μιμαλλὼν</l>
<l n="30">Ἰνδὸν ἔτι κνώσσοντα, περισφίγξασα δὲ δειρὴν </l>
<l n="31">ληίδα θηρεύουσα μάχης αὐτόσσυτον ἄγρην <gap/>
</l>
<l n="32">ἐκ πόλιος δὲ πόληα μετήιεν, ἀγχιπόρου δὲ</l>
<l n="33">ἤλυθεν εἰς Ἀλύβης πέδον ὄλβιον, ὁππόθι γείτων</l>
<l n="34">χεύμασιν ἀφνειοῖσι Διιπετὲς οἶδμα κυλίνδων</l>
<l n="35">Γεῦδις ἐχεκτεάνων ὑδάτων λευκαίνεται ὁλκῷ, </l>
<l n="36">ἀργυρέου δαπέδοιο περιξύων κενεῶνα.</l>
<l n="37">ἔνθα διαστείχοντα βαθυπλούτῳ παρὰ πέτρῃ</l>
<l n="38">βουκεράοις Σατύροισιν ὁμήλυδα πεζὸν ὁδίτην</l>
<l n="39">Βάκχον ἀνὴρ ἄγραυλος ἐρημάδι δέκτο καλιῇ,</l>
<l n="40">Βρόγγος, ἀδωμήτων ὀρεσίδρομος ἀστὸς ἐναύλων, </l>
<l n="41">γηγενέων ἀχάρακτον ὑπὸ κρηπῖδα θεμέθλων</l>
<l n="42">ναίων οἶκον ἄοικον· ἐυφροσύνης δὲ δοτῆρα</l>
<l n="43">αἰγὸς ἀμελγομένης κεράσας χιονωπὸν ἐέρσην</l>
<l n="44">ξεινοδόκος γλαγόεντι ποτῷ μειλίξατο ποιμὴν</l>
<l n="45">εἴδασιν οὐτιδανοῖσι καὶ ἀγραύλοισι κυπέλλοις, </l>
<l n="46">καὶ μίαν εἰροπόκων ὀίω ἀνελύσατο μάνδρης,</l>
<l n="47">ὄφρά κε δαιτρεύσειε θυηπολίην Διονύσῳ·</l>
<pb id="v.2.p.36"/>
<l n="48">ἀλλὰ θεὸς κατέρυκε· γέρων δʼ ἐπεπείθετο Βάκχου</l>
<l n="49">νεύμασιν ἀτρέπτοισιν,ὄιν δʼ ἄψαυστον ἐάσας</l>
<l n="50">ποιμενίην τινὰ δαῖτα θελήμονι θῆκε Λυαίῳ, </l>
<l n="51">τεύχων δεῖπνον ἄδειπνον ἀδαιτρεύτοιο τραπέζης,</l>
<l n="52">οἷα Κλεωναίοιο φατίζεται ἀμφὶ Μολόρκου</l>
<l n="53">κεῖνα, τά περ σπεύδοντι λεοντοφόνους ἐς ἀγῶνας</l>
<l n="54">ὥπλισεν Ἡρακλῆι· χύδην δʼ ἐπέβαλλε τραπέζῃ</l>
<l n="55">εἰν ἁλὶ νηχομένης φθινοπωρίδος ἄνθος ἐλαίης </l>
<l n="56">Βρόγγος, ἔχων μίμημα φιλοστόργοιο νομῆος,</l>
<l n="57">πλεκτοῖς ἐν ταλάροις νεοπηγέα τυρὸν ἀείρων,</l>
<l n="58">ἰκμαλέον, τροχόεντα· θεὸς δʼ ἐγέλασσε δοκεύων</l>
<l n="59">ἀγρονόμων λιτὰ δεῖπνα, φιλοξείνῳ δὲ νομῆι</l>
<l n="60">ἵλαον ὄμμα φέρων ὀλίγης ἔψαυσε τραπέζης </l>
<l n="61">δαρδάπτων ἀκόρητος· ἀεὶ δʼ ἐμνώετο κείνης</l>
<l n="62">εἰλαπίνην ἐλάχειαν ἀναιμάκτοιο τραπέζης</l>
<l n="63">μητρὸς ἑῆς παρὰ δόρπον, ὀρεσσαύλοιο Κυβήλης.</l>
<l n="64">καὶ κραναοὺς πυλεῶνας ἐθάμβεε κυκλάδος αὐλῆς,</l>
<l n="65">πῶς φύσις ἐργοπόνος δόμον ἔγλυφε, πῶς δίχα τέχνης </l>
<l n="66">ἀντιτύποις κανόνεσσιν ἐτορνώθησαν ἐρίπναι.</l>
<l n="67">ἀλλʼ ὅτε Βάκχος ἅναξ νομίης ἐκορέσσατο φορβῆς,</l>
<l n="68">δὴ τότε δαιμονίῳ δεδονημένος ἄσθματι Βάκχου</l>
<l n="69">ἀγρονόμος σύριζεν ἐθήμονι Πανὸς ἀοιδῇ</l>
<l n="70">Βρόγγος, ἐπιθλίβων διδυμόθροον αὐλὸν Ἀθήνης, </l>
<l n="71">ὑμνείων Διόνυσον· ὁ δὲ φρένα τέρπετο μολπῇ,</l>
<l n="72">καὶ κεράσας κρητῆρι νεόρρυτον ἰκμάδα ληνοῦ· </l>
<l n="74">‘δέξο, γέρον, τόδε δῶρον, ὅλης ἄμπαυμα μερίμνης· </l>
<l n="75">οὐ χατέεις δὲ γάλακτος ἔχων εὔοδμον ἐέρσην, </l>
<l n="76">νέκταρος οὐρανίου χθόνιον τύπον, οἷον ἀφύσσων</l>
<pb id="v.2.p.38"/>
<l n="77">Ζῆνα μέγαν κατʼ Ὄλυμπον ἐυφραίνει Γανυμήδης.</l>
<l n="78">ἀρχαίου δὲ γάλακτος ἔα πόθον· ἀρτιτόκων γὰρ</l>
<l n="79">μαζῶν θλιβομένων χιονώδεες ἰκμάδες αἰγῶν</l>
<l n="80">ἀνέρας οὐ τέρπουσι καὶ οὐ λύουσι μερίμνας.’ </l>
<l n="81">ὥς εἰπὼν νομίης ξεινήια δῶκε τραπέζης</l>
<l n="82">μητέρα λυσιπόνοιο μέθης εὔβοτρυν ὀπώρην·</l>
<l n="83">καί μιν ἅναξ ἐδίδαξε φιλάνθεμον ἔργον ἀλωῆς</l>
<l n="84">κλήματα γυρώσαντα φυτῶν εὐαλδέι βόθρῳ,</l>
<l n="85">γηραλέου τμήξαντα τεθηλότος ἄκρα κορύμβου, </l>
<l n="86">βότρυος οἰνοτόκοιο νέους ὅρπηκας ἀέξειν.</l>
<l n="87">Καλλείψας δὲ νομῆα κ ὶ ἀγριάδος ῥάχιν ὕλης</l>
<l n="88">εἰς ἑτέρην ἔσπευδεν ὀρειάδα φύλοπιν Ἰνδῶν·</l>
<l n="89">καὶ Σατύρων ὁμόφοιτον ὀρίδρομον ἴχνος ἐπείγων</l>
<l n="90">ἀμφιπόλοις παλίνορσος ὁμίλεε θυιάσι Βάκχαις. </l>
<l n="91">διψώων δὲ φόνοιο καὶ εὐθύρσοιο κυδοιμοῦ,</l>
<l n="92">Τυρσηνῆς βαρύδουπον ἔχων σάλπιγγα θαλάσσης,</l>
<l n="93">πομπὸν Ἐνυαλίοιο μέλος μυκήσατο κόχλῳ,</l>
<l n="94">λαὸν ἀολλίζων· βριαροὺς δʼ ἐμέθυσσε μαχητάς,</l>
<l n="95">θερμοτέροις ἐς Ἄρηα νοήμασιν ἀνέρας ἕλκων </l>
<l n="96">Ἰνδῴης ὀλετῆρας ἀβακχεύτοιο γενέθλης.</l>
<l n="97">τοὺς μὲν ἄναξ Διόνυσος ἐκόσμεεν εἰς μόθον Ἰνδῶν·</l>
<pb id="v.2.p.40"/>
<l n="98">Ἀστράεις δʼ ἀκίχητος ἰὼν ἤγγειλεν Ὀρόντῃ</l>
<l n="99">Ἰνδῶν δοῦλα γένεθλα καὶ ἴαχε πενθάδι φωνῇ·</l>
<l n="100">‘γαμβρὲ δοριθρασέος μενεδήιε Δηριαδῆος, </l>
<l n="101">κλῦθι, καὶ εἰσαΐων μὴ χώεο· καί σε διδάξω</l>
<l n="102">νίκην φαρμακόεσσαν ἀθωρήκτου Διονύσου.</l>
<l n="103">Ἰνδοῖς καὶ Σατύροισιν ἕην μόθος· ἔβρεμε δοχμὴ <note n="1" place="unspecified" anchored="yes">e)/breme d' h)xh\n L, d' o)xh\n *m, doxh\n F corr. doxmh\: Ludsich d' ai)xmh/.</note>
</l>
<l n="104">Βασσαρίδων, καὶ λαὸς ἐμὸς κεκόρυστο Λυαίῳ</l>
<l n="105">ἀστράπτων σακέεσσιν, ἀκοντοφόρους δὲ δοκεύων </l>
<l n="106">Λυδὸς ἀνὴρ πολύιδρις ἐμοὺς ἔφριξε μαχητάς·</l>
<l n="107">ἵστατο δʼ ἀπτολέμων Σατύρων πρόμος, οὐ δόρυ χάρμης</l>
<l n="108">χειρὶ φέρων, οὐ γυμνὸν ἔχων ξίφος, οὐδʼ ἐπὶ νευρῇ</l>
<l n="109">εἰς σκοπὸν ἰθυκέλευθον ὑπηνέμιον βέλος ἕλκων·</l>
<l n="110">ἀλλὰ κέρας βοὸς εἶχεν, ἐνὶ γλαφυρῇ δὲ κεραίῃ </l>
<l n="111">φάρμακον ὑγρὸν ἄειρε, καὶ ἀργυρέου ποταμοῖο</l>
<l n="112">εἰς προχοὰς δολόεσσαν ὅλην κατέχευεν ἐέρσην</l>
<l n="113">ἰκμάδι φοινίξας γλυκερὸν ῥόον· ἐκ δὲ κυδοιμοῦ</l>
<l n="114">καύματι διψώοντες, ὅσοι πίον αἴθοπες Ἰνδοί,</l>
<l n="115">ἔμφρονα λύσσαν ἔχοντες ἀνεκρούσαντο χορείην· </l>
<l n="116">καί σφισι λοίγιος ὕπνος ἐπέχραεν, ἀκλινέες δὲ</l>
<l n="117">ἄσχετα βακχευθέντες ἐπευνάζοντο βοείαις·</l>
<l n="118">ἄλλοι δʼ ἀστορέεσσι κατεκλίνοντο χαμεύναις</l>
<l n="119">νωθρὸν ἐπιτρέψαντες ἀκοιμήτῳ δέμας ὕπνῳ,</l>
<l n="120">Βάκχαις ἀδρανέεσσιν ἑλώρια καὶ Διονύσῳ. </l>
<l n="121">τοὺς δὲ δίχα πτολέμοιο καὶ εὐθήκτοιο σιδήρου</l>
<l n="122">δούλιον εἰς ζυγόδεσμον ἐληίσσαντο γυναῖκες</l>
<l n="123">βριθομένοις μελέεσσι, καὶ ἀντιβίων ὑπὲρ ὤμων</l>
<l n="124">ὡς νέκυες ζώοντες ἐλαφρίζοντο μαχηταί,</l>
<l n="125">οἱ μὲν ἔτι βλύζοντες ἐπίκλοπον ἰκμάδα Βάκχου </l>
<l n="126">ἀπτολέμοις Σατύροισιν ἐδουλώθησαν ἀνάγκῃ,</l>
<pb id="v.2.p.42"/>
<l n="127">χεύματι φαρμακόεντι μεμηνότες. ἐκ δὲ κυδοιμοῦ</l>
<l n="128">μοῦνος ἐγὼ λιπόμην, φονίης ἔτι νῆις ἐέρσης,</l>
<l n="129">χείλεσιν ἀβρέκτοισι φυγὼν ἀπατήλιον ὕδωρ.</l>
<l n="130">ἀλλὰ ποτὸν πεφύλαξο, δορυσσόε, μὴ μετὰ νίκην </l>
<l n="131">κερδαλέην ἀσίδηρον ἀναιμάκτοιο Λυαίου</l>
<l n="132">ζωγρήσῃ δόλος ἄλλος ἐν Ἄρεϊ λείψανον Ἰνδῶν.’</l>
<l n="133">ὣς φαμένου βαρύμηνις ἐχώσατο μᾶλλον Ὀρόντης,</l>
<l n="134">καὶ ταχὺς εἰς μόθον ἦλθε παλίνδρομος· ἡμιτελὴς γὰρ</l>
<l n="135">ἦεν ἀγών, ἑτέρης δὲ θεμείλια πήγνυτο χάρμης. </l>
<l n="136">ὄφρα μὲν Ἰνδὸν ὅμιλον ὀρίδρομος ὥπλισεν Ἄρης,</l>
<l n="137">τόφρα δὲ Βασσαρίδις πολυκαμπέος ὑψόθι Ταύρου</l>
<l n="138">εἰς μόθον ἠπείγοντο, συνεστρατόωντο δὲ Βάκχοι</l>
<l n="139">ὁπλοφόροι καὶ Φῆρες ἀτευχέες· οἱ μὲν ἐναύλων</l>
<l n="140">ῥηξάμενοι κρηπῖδας ἐκούφισαν, οἱ δὲ κολώνης </l>
<l n="141">ὑψιτενῆ πρηῶνα· καὶ ἀρχομένοιο κυδοιμοῦ</l>
<l n="142">ἔχραον ἀντιβίοισι· πολυσχιδέες δὲ χαράδραι</l>
<l n="143">Ἰνδῴοις ἑλικηδὸν ὀιστεύοντο καρήνοις.</l>
<l n="144">καὶ ποσὶ λεπταλέοισιν ἐπισκαίροντες ἐρίπνῃ</l>
<l n="145">Πᾶνες ἐθωρήσσοντο μεμηνότες, ὧν ὁ μὲν αὐτῶν </l>
<l n="146">μάρψας εὐπαλάμῳ βεβιημένον αὐχένα δεσμῷ</l>
<l n="147">δήιον αἰγείῃσιν ἀνέσχισεν ἀνέρα χηλαῖς,</l>
<l n="148">σὺν βριαρῷ θώρηκι μέσον κενεῶνα χαράσσων·</l>
<l n="149">ὃς δὲ τανυπτόρθων κεράων εὐκαμπέσιν αἰχμαῖς</l>
<l n="150">ὄρθιον ἁρπάξας τετορημένον Ἰνδὸν ἀλήτην </l>
<l n="151">μεσσοπαγῆ κούφιζεν, ἐς ἠερίας δὲ κελεύθους</l>
<l n="152">δισσαῖς ὑψιπότητον ἀνηκόντιζε κεραίαις,</l>
<l n="153">κύμβαχον αὐτοκύλιστον· ἀμαλλοφόροιο δὲ Δηοῦς</l>
<l n="154">ἄλλος ἑῇ παλάμῃ δονέων καλαμητόμον ἅρπην,</l>
<l n="155">ὡς στάχυν ὑσμίνης, ὡς δράγματα δηιοτῆτος, </l>
<pb id="v.2.p.44"/>
<l n="156">δυσμενέων ἤμησε γονὰς γαμψώνυχι χαλκῷ,</l>
<l n="157">τεύχων κῶμον Ἄρηι, θαλύσια καὶ Διονύσῳ,</l>
<l n="158">τέμνων ἐχθρὰ κάρηνα· καὶ ὤρεγε μάρτυρι Βάκχῳ</l>
<l n="159">καμπύλον ἀνδρομέῃ πεπαλαγμένον ἆορ ἐέρσῃ.</l>
<l n="160">λοιβὴν αἱματόεσσαν ἐπισπένδων Διονύσῳ </l>
<l n="161">καὶ Μοίρας ἐμέθυσσεν ἐνυάλιον πόμα λείβων·</l>
<l n="162">ἄλλου δʼ ἱσταμένου δεδραγμένος αἰγίβοτος Πάν,</l>
<l n="163">χερσὶν ὁμοπλεκέεσσιν ἐπʼ αὐχένι δεσμὸν ἑλίξας,</l>
<l n="164">δήιον εὐθώρηκα μετεστυφέλιξε κεραίῃ,</l>
<l n="165">δισσοτόμῳ γλωχῖνι δαϊζομένου κενεῶνος· </l>
<l n="166">ἄλλος ἐπαΐσσοντα καλαύροπι φῶτα δαΐζων</l>
<l n="167">μεσσόθεν ὀφρυόεντα διέθλασεν ἄκρα μετώπου. <note n="1" place="unspecified" anchored="yes">After 167 Marcellus sould insert xxi. 118-119</note>
</l>
<l n="168">καὶ θρασὺς Ἰνδῴην στρατιὴν θάρσυνεν Ὀρόντης</l>
<l n="169">μῦθον ἀπειλητῆρα χέων ὑψήνορι φωνῇ·</l>
<l n="170">‘δεῦτε, φίλοι, Σατύροισιν ἀναστήσωμεν Ἐνυώ· </l>
<l n="171">Ἄρεα μὴ τρομέοιτε φυγοπτολέμου Διονύσου·</l>
<l n="172">μηδέ τις ὑμείων πιέτω ξανθόχροον ὕδωρ,</l>
<l n="173">μὴ γλυκερῆς δολόεντα μεμηνότα φάρμακα πηγῆς,</l>
<l n="174">Ἰνδῶν αἰνομόρων δεδαϊγμένα χειρὶ Λυαίου</l>
<l n="175">μὴ μετὰ τόσσα κάρηνα καὶ ἡμέας ὕπνος ὀλέσσῃ. </l>
<l n="176">δεῦτε, πάλιν μαχόμεσθα πεποιθότες· ἀπτόλεμος δὲ</l>
<l n="177">ἀμφαδίην πότε Βάκχος ἐμὴν στήσειεν Ἐνυώ;</l>
<l n="178">εἰ δύναται, μενέτω με φυγὰς πρόμος, ὄφρα δαείη,</l>
<l n="179">οἵους Δηριάδης προμάχους ἐς Ἄρηα κορύσσει.</l>
<l n="180">μαρνάσθω πετάλοισιν, ἐγὼ δʼ αἴθωνι σιδήρῳ. </l>
<l n="181">χάλκεον ἔγχος ἔχοντι τί μοι ῥέξειε κορύμβοις</l>
<l n="182">Λυδὸς ἀκοντίζων δρυόεν βέλος; ἀλλὰ μαχητὴν</l>
<l n="183">σφιγγόμενον βαρύδεσμον ἀνάλκιδα τοῦτον ἐρύσσω</l>
<l n="184">θηλυμανῆ Διόνυσον, ὀπάονα Δηριαδῆος·</l>
<l n="185">οὗτος ὁ θῆλυν ἔχων ἁπαλὸν χρόα, πάντας ἐάσας </l>
<pb id="v.2.p.46"/>
<l n="186">Ἰνδοὺς τοσσατίους ἑνὶ μάρναο μοῦνον Ὀρόντῃ.</l>
<l n="187">ἡδὺς ὁ δινεύων κεχαλασμένα βόστρυχα χαίτης,</l>
<l n="188">ἡδὺς ὁ Βασσαρίδων ἐρόεις πρόμος· ἀλλὰ καὶ αὐταὶ</l>
<l n="189">κάλλεϊ τοξεύουσι καὶ οὐ βελέεσσι γυναῖκες.</l>
<l n="190">σὰς προπόλους Ἰνδοῖσι γυναιμανέεσσι συνάψω </l>
<l n="191">ἑλκομένας ἐπὶ λέκτρα δορικτήτων ὑμεναίων.’</l>
<l n="192">ὣς εἰπὼν προμάχοισιν ἐπέδραμε θερμὸς Ὀρόντης,</l>
<l n="193">Ἄρεος ἀμώων διφυὲς θέρος· οὐδέ τις ἔτλη</l>
<l n="194">τοσσατίου προμάχοιο μένειν ἀντίξοον ὁρμήν,</l>
<l n="195">οὐ θρασὺς Εὐρυμέδων πυρόεις, οὐ σύγγονος Ἄλκων· </l>
<l n="196">φεῦγε γὰρ Ἀστραῖος, Σατύρων πρόμος, οὐδέ τις αὐτῶν</l>
<l n="197">Σειληνῶν παρέμιμνεν. ἀελλήεντι δὲ ταρσῷ</l>
<l n="198">γαμβρὸς ἐριπτοίητος ἐμαίνετο Δηριαδῆος</l>
<l n="199">ἀντία Κενταύρων ἀνεμώδεα λᾶον ἀείρων,</l>
<l n="200">καὶ τύχεν Ὑλαίοιο· δασυστέρνου δὲ νομῆος </l>
<l n="201">ἔθλασεν ἄκρα μέτωπα βαλὼν μυλοειδέι πέτρῳ,</l>
<l n="202">καὶ σκέπας ἐστυφέλιξε χαραδρήεντι βελέμνῳ,</l>
<l n="203">ψευδαλέου μίμημα τετυγμένον ἠθάδι γύψῳ,</l>
<l n="204">ἀντίτυπον πήληκος ἀληθέος ἕρκος ὀπωπῆς·</l>
<l n="205">καὶ τὸ μὲν ἐν χθονὶ πῖπτε πολυσχιδές, αἴθοπι τέφρῃ </l>
<l n="206">εἴκελον, ἀργυφέη δὲ πέλεν κόνις· αὐτὰρ ὁ κάμνων</l>
<l n="207">ἔγχεϊ πετρήεντι πέδον πήχυνεν ἀγοστῷ.</l>
<l n="208">Κενταύρου δʼ ἑτέροιο διʼ εὐκεράοιο καρήνου</l>
<l n="209">ἀμφιτόμῳ βουπλῆγι τυχὼν λασίοιο μετώπου</l>
<l n="210">ταυρείην ἐπίκυρτον ἀπηλοίησε κεραίην· </l>
<l n="211">καὶ πολὺς εἰς χθόνα πῖπτεν, ἐπισκαίρων δὲ καρήνῳ</l>
<l n="212">ἡμιθανὴς κεκύλιστο, καὶ οὔασι τύπτε κονίην·</l>
<l n="213">καὶ δέμας ὀρθώσας πυμάτῳ βακχεύετο ταρσῷ,</l>
<l n="214">εἰλιπόδην ἀγέλαστον ἔχων ὀρχηθμὸν ὀλέθρου·</l>
<pb id="v.2.p.48"/>
<l n="215">καὶ κτύπον ἐσμαράγησε πέλωρ, ἅτε ταῦρος ἰάλλων </l>
<l n="216">τρηχαλέον μύκημα σεσηρότος ἀνθερεῶνος, κρᾶτα τυπείς.</l>
<l n="217">Ἑλίκην δὲ βαλὼν ἄστοργος Ἐρεμβεὺς</l>
<l n="218">στήθεϊ χαλκὸν ἔλασσε, καὶ ἄργυφον ἄντυγα μαζοῦ</l>
<l n="219">αἵματι φοινίσσοντι κατέγραφε κυανέη χείρ·</l>
<l n="220">τὴν δὲ κονιομένην ἑτέρῃ ξύνωσαν ἀνίῃ </l>
<l n="221">πέπλον ἀναστείλαντες ἀκοντιστῆρες ἀῆται·</l>
<l n="222">καὶ χροὸς ἔβλυε λύθρον ἐπήρατον· αἰδομένη δὲ</l>
<l n="223">δεξιτερῇ συνάγειρεν ἑὸν φεύγοντα χιτῶνα,</l>
<l n="224">γυμνὰ φυλασσομένη χιονώδεος ὄργια μηροῦ.</l>
<l n="225">καὶ θεὸς ἀθρήσας δηίων ἑτεραλκέα νίκην </l>
<l n="226">καὶ Σατύρους πτώσσοντας ἐπεσμαράγησε κυδοιμῷ,</l>
<l n="227">ὡς στρατὸς ἐννεάχιλος ἐριγδούπων ἀπὸ λαιμῶν</l>
<l n="228">συμφερτοῖς στομάτεσσι χέων ἀντίκτυπον ἠχώ.</l>
<l n="229">καὶ Βρομίῳ ταχύγουνος ἐμάρνατο μοῦνος Ὀρόντης,</l>
<l n="230">θνητὸς ἐών, βροτέῃ δὲ θεὸν προκαλίζετο φωνῇ. </l>
<l n="231">ἄμφω δʼ εἰς μόθον ἦλθον ὁμήλυδες, ὧν ὁ μὲν αὐτῶν</l>
<l n="232">ἔγχος ἔχων, ὁ δὲ θύρσον ἀκαχμένον. ἄκρα δὲ Βάκχου</l>
<l n="233">κρατὸς ἀνουτήτοιο βαλὼν ὑπέροπλος Ὀρόντης</l>
<l n="234">θηγαλέην Βρομίοιο μάτην ἤρασσε κεραίην·</l>
<l n="235">οὐ γὰρ ἄναξ Διόνυσος ἀδηλήτοιο καρήνου </l>
<l n="236">ταυροφυῆ τύπον εἶχε Σεληναίοιο μετώπου</l>
<l n="237">τεμνόμενον βουπλῆγος ἀλοιητῆρι σιδήρῳ,</l>
<l n="238">ὡς κερόεις Ἀχελῷος ἀείδεται, οὖ ποτε κόψας</l>
<l n="239">Ἡρακλέης κέρας εἷλε γαμοστόλος· ἀλλὰ Λυαῖος</l>
<pb id="v.2.p.50"/>
<l n="240">οὐράνιον μίμημα βοώπιδος εἶχε Σελήνης, </l>
<l n="241">δαιμονίης ἄρρηκτον ἔχων βλάστημα κεραίης,</l>
<l n="242">ἀντιβίοις ἀτίνακτον· ὁ δὲ θρασὺς ἀντία Βάκχου</l>
<l n="243">ἠερίῃ βαρύδουπος ὁμοίιος Ἰνδὸς ἀέλλῃ</l>
<l n="244">δεύτερον ἠκόντιζεν, ἀνεγνάμφθη δέ οἱ αἰχμὴ</l>
<l n="245">νεβρίδος ἁψαμένη μολίβου τύπον. ἀντιτύπου δὲ </l>
<l n="246">πέμπων οἴνοπα θύρσον ἐπὶ πλατὺν ὦμον Ὀρόντου</l>
<l n="247">Βάκχος ἑκὼν ἀφάμαρτεν· ἐπεγγελόων δὲ Λυαίου</l>
<l n="248">ἔγχεϊ κισσήεντι θεημάχος εἶπεν Ὀρόντης·</l>
<l n="249">‘οὗτος ὁ θῆλυν ὅμιλον ἐμαῖς στρατιῇσι κορύσσων,</l>
<l n="250">εἰ δύνασαι, πολέμιζε γυναικείῳ σέο θύρσῳ, </l>
<l n="251">εἰ δύνασαι, προμάχιζε· καί, εἰ μερόπων φρένα τέρπεις</l>
<l n="252">πανδαμάτωρ, ἕνα μοῦνον ἀθελγέα θέλξον Ὀρόντην.</l>
<l n="253">ἵστασο δηριόων, καὶ γνώσεαι, οἷον ἀέξει</l>
<l n="254">ὄρχαμον ἀλκήεντα γέρων ἐμὸς Ἰνδός Ὑδάσπης.</l>
<l n="255">οὐ Φρυγίης γενόμην, ὅθεν ἄρσενές εἰσι γυναῖκες, </l>
<l n="256">ἄσπορον ἀμήσαντες ἀνυμφεύτου στάχυν ἥβης·</l>
<l n="257">οὐ θεράπων ἀσίδηρος ἀνάλκιδός εἰμι Λυαίου.</l>
<l n="258">φάρμακα σοὺς προμάχους οὐ ῥύσεται· ὑμετέρας δὲ</l>
<l n="259">θυιάδας ἀμφιπόλους ληίσσομαι, ἐκ δὲ κυδοιμοῦ</l>
<l n="260">Σειληνοὺς θεράποντας ἐμῷ βασιλῆι κομίσσω, </l>
<l n="261">σοὺς Σατύρους πτώσσοντας ἐμῷ δορὶ πάντας ὀλέσσω.’</l>
<l n="262">εἶπεν ὁμοκλήσας στρατιῆς πρόμος· εἰσαΐων δὲ</l>
<l n="263">Βάκχος ἄναξ κεχόλωτο, καὶ ἀμπελόεντι κορύμβῳ</l>
<l n="264">τύψε κατὰ στέρνου πεφιδημένος· οὐτιδανῷ δὲ</l>
<l n="265">ἄνθεϊ βοτρυόεντι τυπεὶς ἐσχίζετο θώρηξ· </l>
<l n="266">οὐδὲ καλυπτομένου χροὸς ἥψατο Βακχιὰς αἰχμή,</l>
<l n="267">οὐ δέμας ἄκρον ἄμυξε· σιδηρείου δὲ χιτῶνος</l>
<l n="268">ῥηγνυμένου βαρύδουπος ἐχάζετο γυμνὸς Ὀρόντης·</l>
<pb id="v.2.p.52"/>
<l n="269">ἠῴην δʼ ἐπὶ πέζαν ἑὰς ἐτίταινεν ὀπωπὰς</l>
<l n="270">ἀντιπόρῳ Φαέθοντι καὶ ὑστατίην φάτο φωνήν· </l>
<l n="271">‘ἠέλιε, φλογεροῖο διʼ ἅρματος αἰθέρα τέμτων.</l>
<l n="272">γείτονα Καυκασίην ὑπὲρ αὔλακα φέγγος ἰάλλων</l>
<l n="273">στῆσον ἐμοὶ σέο δίφρα, καὶ ἔννεπε Δηριαδῆι</l>
<l n="274">Ἰνδῶν δοῦλα γένεθλα καὶ αὐτοδάικτον Ὀρόντην</l>
<l n="275">καὶ θύρσους ὀλίγους ῥηξήνορας, εἰπὲ καὶ αὐτοῦ </l>
<l n="276">νίκην φαρμακόεσσαν ἀπειρομόθου Διονύσου.</l>
<l n="277">καὶ ῥόον οἰνωθέντα νοοσφαλέος ποταμοῖο·</l>
<l n="278">εἰπὲ δὲ, πῶς ἀκάμαντα σιδηροφόρων στρατὸν Ἰνδῶν</l>
<l n="279">λεπταλέοις πετάλοισι διασχίζουσι γυναῖκες.</l>
<l n="280">εἰ δὲ τεῆς Κλυμένης μιμνήσκεαι εἰσέτι λέκτρων, </l>
<l n="281">ῥύεο Δηριαδῆα, τεῆς βλάστημα γενέθλης,</l>
<l n="282">Ἀστρίδος αἷμα φέροντα φατιζομένης σέο κούρης.</l>
<l n="283">οὐ πιθόμην Βρομίῳ θηλύφρονι· μάρτυρας ἕλκω</l>
<l n="284">ἠέλιον καὶ γαῖαν ἀτέρμονα καὶ θεὸν Ἰνδῶν,</l>
<l n="285">ἁγνὸν ὕδωρ. σὺ δὲ χαῖρε, καὶ ἵλαος ἔσσο κυδοιμῷ </l>
<l n="286">Ἰνδῶν μαρναμένων, καὶ ὀλωλότα θάψον Ὀρόντην.’</l>
<l n="287">ὣς εἰπὼν ξίφος εἷλκε, μέσῃ δʼ ἐνὶ γαστέρι πήξας</l>
<l n="288">αὐτοφόνῳ βαρύποτμος ἐπεσκίρτησε σιδήρῳ·</l>
<l n="289">καὶ ποταμῷ κεκύλιστο καὶ οὔνομα δῶκεν Ὀρόντῃ.</l>
<pb id="v.2.p.54"/>
<l n="290">καί οἱ, ἔτι πνείοντα καὶ ἀσπαίροντα δοκεύων, </l>
<l n="291">Βάκχος ἄναξ ἀγόρευε χέων φιλοκέρτομον ἠχώ·</l>
<l n="292">‘κεῖσο, νέκυς, ξείνοισιν έν ὕδασιν· ὑμέτερον δὲ</l>
<l n="293">Δηριάδην θνήσκοντα πατὴρ κρύψειεν Υδάσπης.</l>
<l n="294">ὑμέας ἀμφοτέρους ἑκυρὸν καὶ γαμβρὸν ὀλέσσω,</l>
<l n="295">ἀντὶ δορὸς φονίοιο καὶ εὐθήκτοιο μαχαίρης </l>
<l n="296">σείων Εὔια θύρσα καὶ ἀμπελόεσσαν ἀκωκήν.</l>
<l n="297">ἀλλὰ δαφοινήεντι κατακτείνων σε σιδήρῳ</l>
<l n="298">οὐ πίες ἁβρὰ ῥέεθρα μελισταγέος ποταμοῖο·</l>
<l n="299">καὶ ποταμός σε κάλυψε, καὶ ἤμβροτες ἡδέος οἴνου.</l>
<l n="300">ἢν ἐθέλῃς, πίε μοῦνος ὅλον ῥόον· ἀλλὰ ῥεέθρων </l>
<l n="301">οὐ χατέεις ποταμοῖο πιὼν Ἀχερούσιον ὕδωρ</l>
<l n="302">λοίγιον· ἀνδροφόνῳ δέ ῥόῳ καὶ χεύματι πικρῷ</l>
<l n="303">γαστέρα κυμαίνουσαν ἔχων ἐγκύμονα Μοίρης</l>
<l n="304">γεύεο Κωκυτοῖο, καὶ ἢν ἐθέλῃς, πίε Λήθην,</l>
<l n="305">Ἄρεος ὄφρα λάθοιο καὶ αἱμαλέοιο σιδήρου.’ </l>
<l n="306">ἔννεπε κερτομέων διερὸν νέκυν. οἰδαλέος δὲ</l>
<l n="307">κύμασιν ἀσταθέεσσιν ἐσύρετο νεκρὸς Ὀρόντης·</l>
<l n="308">καὶ ψυχροῖς μελέεσσι διαπλώοντα ῥεέθρῳ</l>
<l n="309">ἄπνοον ἠρεύγοντο νέκυν ποταμηίδες ὄχθαι.</l>
<l n="310">τὸν μὲν ἐταρχύσαντο καὶ ἔστενον αἴλινα Νύμφαι, </l>
<l n="311">νύμφαι Ἁμαδρυάδες, χρυσέης παρὰ πυθμένα δάφνης</l>
<l n="312">ἀμφὶ ῥοὰς ποταμοῖο, καὶ ἔγραφον ὑψόθι δέδρου·</l>
<l n="313">‘Βάκχον ἀτιμήσας στρατιῆς πρόμος ἐνθάδε κεῖται,</l>
<l n="314">αὐτοφόνῳ παλάμῃ δεδαϊγμένος Ἰνδὸς Ὀρόντης.’</l>
<l n="315">οὐδέ μόθου τέλος ᾖεν ἀτερπέος· ἡμιτελὴς γὰρ </l>
<l n="316">ἦεν ἀγὼν καὶ δῆρις ἀνήνυτος· ὑψιφανὴς δὲ</l>
<l n="317">Ἰνδὸς Ἄρης ἀλάλαζε· παλιννόστῳ δὲ κυδοιμῷ</l>
<l n="318">Λυδὸν ἐρευγομένη μανιώδεος ὄγκον ἀτελῆς</l>
<l n="319">Βακχιὰς εἰς μόθον ἄλλον ἐκώμασε θυιὰς Ἐνυώ,</l>
<l n="320">δήιον ἀνδροφόνοισιν ἀκοντίζουσα κορύμβοις, </l>
<pb id="v.2.p.56"/>
<l n="321">Αρεϊ βακχευθεῖσα· φιλοπτόρθου δὲ Λυαίου</l>
<l n="322">δυσμενέες δρυόεντι κατεκτείνοντο σιδήρῳ</l>
<l n="323">φοίνιον ἕλκος ἔχοντες· ἀθωρήκτοιο δὲ Βάκχης</l>
<l n="324">ἔγχεϊ βοτρυόεντι δαϊζομένοιο σιδήρου</l>
<l n="325">Ἰνδοὶ χαλκοχίτωνες ἐθάμβεον ὀξέι κισσῷ </l>
<l n="326">στήθεα γυμνωθέντα νεούτατα· ῥηίτεροι γὰρ</l>
<l n="327">ἀσκεπέων θώρηκος ὀιστεύοντο φορῆες.</l>
<l n="328">ἄλλων δʼ ἄλλος ἔην φόνος ἄσπετος, ὧν ὑπὸ λύθρῳ</l>
<l n="329">σχιζόμενοι πετάλοισιν ἐφοινίσσοντο χιτῶνες</l>
<l n="330">μαρναμένων, ὅθι Ταῦρος· ἐκυκλώσαντο δέ Βάκχαι </l>
<l n="331">ἀκλινέες στεφανηδὸν ὁμοζυγέων στίχας Ἰνδῶν.</l>
<l n="332">καὶ θρασὺς αὐλὸς ἔμελπε φόνου μέλος· έν δὲ κυδοιμῷ</l>
<l n="333">βάκχοι μὲν θεράποντες ἀπειρομόθου Διονύσου</l>
<l n="334">τυπτόμενοι πελέκεσσι καί ἀμφιτόμοισι μαχαίραις</l>
<l n="335">πάντες ἔσαν πυργηδὸν ἀπήμονες· ἁβροκόμοι <note n="1" place="unspecified" anchored="yes">ai)doko/moi or a)ndoko/moi L in text, *)indoko/moi sritten abnove: </note> δὲ </l>
<l n="336">δυσμενέες λεπτοῖσι κατεκτείνοντο πετήλοις·</l>
<l n="337">ἐξείης δʼ ἐπέπηκτο τανυπτόρθοις ἐνί δένδροις</l>
<l n="338">Ἰνδῶν πυκνὰ βέλεμνα, καὶ ἔγχεϊ νύσσετο πεύκη</l>
<l n="339">τηλεπόρῳ, βέβλητο πίτυς, τοξεύετο δάφνη,</l>
<l n="340">Φοίβου δένδρον ἐοῦσα, καὶ αἰδομένοις ἐνὶ φύλλοις </l>
<l n="341">πεμπομένων ἐκάλυπτε τανυπτερύγων νέφος ἰῶν,</l>
<l n="342">μή μιν ἴδῃ βελέεσσιν ὀιστευθεῖσαν Ἀπόλλων.</l>
<l n="343">καὶ γυμνῇ παλάμῃ σακέων δίχα, νόσφι σιδήρου,</l>
<l n="344">Βάκχη ῥόπτρα τίνασσε, καὶ ἤριπεν ἀσπιδιώτης·</l>
<l n="345">τύμπανα δʼ ἐσμαράγησε, καὶ ὠρχήσαντο μαχηταί· </l>
<l n="346">κύμβαλα δʼ ἐκροτάλιζε, καὶ αὐχένα κύψε Λυαίῳ</l>
<l n="347">Ἰνδὸς ἀνὴρ ἱκέτης. ὀλίγῳ δʼ ἐνὶ δέρματι νεβρῶν</l>
<l n="348">ἀρραγέες γλωχῖνες ἐδοχμώθησαν ἀκόντων·</l>
<l n="349">χαλκοβαρὴς δʼ ἄγναμπτος ἐτέμνετο φυλλάδι πήληξ.</l>
<l n="350">καί τις Ἀρειμανέων Σατύρων πρόμος ἀνέρα Βάλλων </l>
<pb id="v.2.p.58"/>
<l n="351">εὔια ῥῖπτε πέτηλα, νεουτήτου δὲ φορῆος</l>
<l n="352">χάλκεος ἀμπελόεντι χιτὼν ἐσχίζετο κισσῷ.</l>
<l n="353">ἀθρήσας δὲ τάλαντα μάχης ἑτεραλκέι ῥιπῇ</l>
<l n="354">νίκην Ἰνδοφόνοιο προθεσπίζοντα Λυαίου</l>
<l n="355">Ἀστράεις ἀκίχητος ἐχάζετο, πότμον ἀλύξας, </l>
<l n="356">ἐγχείην τανύφυλλον ὑποπτήσσων Διονύσου.</l>
<l n="357">τόφρα δʼ Ἀρισταῖος φυσίζοα φάρμακα πάσσων</l>
<l n="358">Βασσαρίδων ὅλον ἕλκος ἀκέσσατο Φοιβάδι τέχνῃ.</l>
<l n="359">τῆς μὲν ἐπὶ πληγῇσι βαλὼν Κενταυρίδα ποίην.</l>
<l n="360">τῆς δὲ βαρυνομένης φονίην ἐκάθηρεν ἐέρσην </l>
<l n="361">αἷμα περιθλίβων· κινυρὴν δʼ ἰήσατο Βάκχην</l>
<l n="362">συντρίψας βοτάνας πολυειδέας ἕλκεσι κούρης,</l>
<l n="363">ἢ ποδὸς ἢ παλάμης ἢ στήθεος ἢ κενεῶνος.</l>
<l n="364">ἄλλου δὲ προμάχου φονίῳ βληθέντος ὀιστῷ</l>
<l n="365">εἷλκε θοὴν γλωχῖνα, καὶ ἕλκεα χειρὶ πιέζων </l>
<l n="366">αἱμαλέην κατὰ βαιὸν ἀνηκόντιζεν ἐέρσην·</l>
<l n="367">ἄλλῳ χεῖρα πέλασσε, καὶ ἕλκεος ἄκρα χαράξας</l>
<l n="368">ἰῷ φαρμακόεντι σεσηπότα τάμνε μαχαίρῃ,</l>
<l n="369">ἀκροτάτῃ παλάμῃ πεφιδημένα δάκτυλα βάλλων·</l>
<l n="370">καὶ χλοερῷ συνέμιξε βιαρκέος ἄνθεϊ γαίης </l>
<l n="371">δαιδαλέας ὠδῖνας ἀλεξικάκοιο μελίσσης,</l>
<l n="372">χειρὶ περιρραίνων ὀδυνήφατον ἰκμάδα βάκχου·</l>
<l n="373">ἄλλους δʼ οὐταμένους ἰήσατο φοιβάδι φωνῇ,</l>
<l n="374">φρικτὸν ὑποτρύζων πολυώνυμον ὕμνον ἀοιδῆς, </l>
<l n="377">πατρῴης νοέων ζωαρκέος ὄργια τέχνης. </l>
<l n="375">ὥς ὁ μέν αἰόλον ἕλκος ἀκέσσατο. μαρναμένων δὲ </l>
<l n="376">ἤδη βαρβαρόφωνος ἐπαύσατο θῆλυς Ἐνυώ. </l>
<l n="378">καὶ πολέας ζώγρησαν ἀπὸ πτολέμοιο μαχητὰς </l>
<l n="379">Βασσαρίδες· πολλοὶ δὲ λελοιπότες οὔρεα ταύρου</l>
<pb id="v.2.p.60"/>
<l n="380">δυσμενέες νόστησαν ἐς Ἰνδῴης κλίμα γαίης </l>
<l n="381">ἐλπίσιν ἀπρήκτοισιν ἐς οἰκία Δηριαδῆος,</l>
<l n="382">ἀμφιλαφεῖς ἐλατῆρες ἀμετροβίων ἐλεφάντων.</l>
<l n="383">καὶ Σατύρους μετὰ δῆριν ἐποίνιον εἰς χορὸν ἕλκων</l>
<l n="384">Πὰν νόμιος κελάδησε, χέων ἐπινίκιον ἠχώ.</l>
<l n="385">καὶ Βλέμυς οὐλοκάρηνος, Ἐρυθραίων πρόμος Ἰνδῶν, </l>
<l n="386">ἱκεσίης κούφιζεν ἀναίμονα θαλλὸν ἐλαίης,</l>
<l n="387">Ἰνδοφόνῳ γόνυ δοῦλον ὑποκλίνων Διονύσῳ.</l>
<l n="388">καὶ θεός, ἀθρήσας κυρτούμενον ἀνέρα γαίῃ,</l>
<l n="389">χειρὶ λαβὼν ὤρθωσε, πολυγλώσσῳ δʼ ἅμα λαῷ</l>
<l n="390">κυανέων πόμπευεν ἐρύκων <note n="1" place="unspecified" anchored="yes">Ludsich later retracted e)ru/kwn and read *)eruqrai/wn e(ka\s sith g.</note> τηλόθεν Ἰνδῶν, </l>
<l n="391">κοιρανίην στυγέοντα καὶ ἤθεα Δηριαδῆος,</l>
<l n="392">Ἀρραβίης ἐπί πέζαν, ὅπῃ παρὰ γείτονι πόντῳ</l>
<l n="393">ὄλβιον οὖδας ἔναιε καὶ οὔνομα δῶκε πολίταις·</l>
<l n="394">καὶ Βλέμυς ὠκὺς ἵκανεν ἐς ἑπταπόρου στόμα Νείλου,</l>
<l n="395">ἐσσόμενος σκηπτοῦχος ὁμόχροος Αἰθιοπήων· </l>
<l n="396">καί μιν ἀειθερέος Μερόης ὑπεδέξατο πυθμήν,</l>
<l n="397">ὀψιγόνοις Βλεμύεσσι προώνυμον ἡγεμονῆα.</l>
</div1>
<div1 type="book" n="18">
<pb id="v.2.p.62"/>
<argument>
<l n="1">ὀκτωκαιδεκάτῳ Στάφυλος καὶ Βότρυς ἱκάνει,</l>
<l n="2">εἰς θαλίην καλέοντες ὀρίδρομον υἷα Θυώνης.</l>
</argument>
<l n="1">ἤδη δὲ πτερόεσσα πολύστομος ἵπτατο Φήμη</l>
<l n="2">Ἀσσυρίης στίχα πᾶσαν ὑποτροχόωσα πολήων,</l>
<l n="3">οὔνομα κηρύσσουσα κορυμβοφόρου Διονύσου,</l>
<l n="4">καὶ θρασὺν Ἰνδὸν Ἄρηα καὶ ἀγλαόβοτρυν ὀπώρην.</l>
<l n="5">καὶ Στάφυλος Σατύρων στρατιὴν ἀσίδηρον ἀκούων </l>
<l n="6">ὄργιά τʼ ἀμπελόεντα καὶ Εὔια θύσθλα Λυαίου</l>
<l n="7">Βάκχον ἰδεῖν μενέαινε· καὶ υἱέα Βότρυν ἐπείγων</l>
<l n="8">κοίρανος Ἀσσυρίων ἀνεμώκεος ὑψόθι δίφρου</l>
<l n="9">ἤντετο βοτρυόεντι παρερχομένῳ Διονύσῳ.</l>
<l n="10">τὸν μέν ἰδὼν ἐπιόντα καὶ ἀργυρόκυκλον ἀπήνην </l>
<l n="11">πορδαλίων τε λέπαδνα καὶ ἡνία φαιδρὰ λεόντων</l>
<l n="12">βότρυς ἀκερσικόμης ἀνεσείρασεν ἅρμα τοκῆος·</l>
<l n="13">καὶ Στάφυλος σκηπτοῦχος ἑοῦ κατεπήλατο δίφρου</l>
<l n="14">πορδαλίων στατὸν ἴχνος ὀπιπεύων Διονύσου·</l>
<l n="15">καὶ ποδὸς ὀκλάζοντος ἐπὶ χθονὸς ἴχνος ἐρείδων, </l>
<l n="16">θαλλὸν ἐλαιήεντα θεουδέι χειρὶ τιταίνων<gap/>
</l>
<l n="17">καὶ φιλίῳ Διόνυσον ἄναξ μειλίξατο μύθῳ·</l>
<l n="18">‘πρὸς Διὸς ἱκεσίοιο, τεοῦ, Διόνυσε, τοκῆος,</l>
<l n="19">πρὸς Σεμέλης θεόπαιδος, ἐμὸν μὴ παῖδα παρέλθῃς.</l>
<pb id="v.2.p.64"/>
<l n="20">ἔκλυον, ὡς ὑπέδεκτο τεὸν γενετῆρα Λυκάων, </l>
<l n="21">αὐτὸν ὁμοῦ μακάρεσσι, καὶ υἱέα χειρὶ δαΐξας</l>
<l n="22">Νύκτιμον ἀγνώσσοντι τεῷ παρέβαλλε τοκῆι,</l>
<l n="23">καὶ Διὶ παμμεδέοντι μιῆς ἔψαυσε τραπέζης,</l>
<l n="24">Ἀρκαδίης παρὰ πέζαν· ὑπὲρ Σιπύλου δὲ καρήνων</l>
<l n="25">Τάνταλος, ὡς ἐνέπουσι, τεὸν ξείνισσε τοκῆα, </l>
<l n="26">δαιτρεύσας δʼ ἑὸν υἷα θεοῖς παρέθηκεν ἐδωδήν·</l>
<l n="27">καὶ Πέλοπος πλατὺν ὦμον, ὅσον θοινήσατο Δηώ,</l>
<l n="28">μορφώσας ἐλέφαντι, νόθῳ τεχνήμονι κόσμῳ,</l>
<l n="29">υἱέα δαιτρευθέντα πάλιν ζώγρησε Κρονίων,</l>
<l n="30">ἔμπαλιν ἀλλήλοις μεμερισμένα γυῖα συνάπτων. </l>
<l n="31">ἀλλὰ τί σοι, Διόνυσε, Λυκάονα παιδοφονῆα</l>
<l n="32">ξεινοδόκον μακάρων, καὶ Τάνταλον ἠεροφοίτην</l>
<l n="33">νεκταρέων ὀνόμηνα δολόφρονα φῶρα κυπέλλων,</l>
<l n="34">δήιον ἀμβροσίης καἰ νέκταρος ἄνδρα πιφαύσκων;</l>
<l n="35">Ζῆνα καὶ Ἀπόλλωνα μιῇ ξείνισσε Μακελλώ <note n="1" place="unspecified" anchored="yes">trape/zh| seems to have ended the line, and another, ending *makellw/, contained details.</note>... </l>
<l n="36">καὶ Φλεγύας ὅτε πάντας ἀνερρίζωσε θαλάσσῃ</l>
<l n="37">νῆσον ὅλην τριόδοντι διαρρήξας ἐνοσίχθων,</l>
<l n="38">ἀμφοτέρας ἐφύλαξε καὶ οὐ πρήνιξε τριαίνῃ.</l>
<pb id="v.2.p.66"/>
<l n="39">καὶ σύ, φέρων μίμημα τεοῦ ξενίοιο τοκῆος,</l>
<l n="40">εἰς μίαν ἠριγένειαν ἐμῶν ἐπίβηθι μελάθρων· </l>
<l n="41">δὸς χάριν ἀμφοτέροις, καὶ Βότρυϊ καἰ γενετῆρι.’</l>
<l n="42">ὥς εἰπὼν παρέπεισεν· ἑῷ δʼ ἐποχήσατο δίφρῳ.</l>
<l n="43">ὀλβίζων ἑὸν οἶκον, ἐφεσπομένου Διονύσου·</l>
<l n="44">καὶ θρασὺς ἱππείην ἀνεκούφισε Βότρυς ἱμάσθλην,</l>
<l n="45">ταυρείην δʼ ἑλικηδὸν ἐρημάδα πέζαν ὁδεύων </l>
<l n="46">ἤλασε πάτριον ἅρμα, καὶ ἡγεμόνευε Λυαίῳ</l>
<l n="47">Ἀσσυρίην ἐπὶ γαῖαν· ἐπαυχενίοις δὲ λεπάδνοις</l>
<l n="48">χρύσεα Μυγδονίοιο δεδεγμένος ἡνία διφρου</l>
<l n="49">ἡνίοχος Βρομίοιο Μάρων, ἀκόρητος ἱμάσθλης</l>
<l n="50">θηρονόμου μάστιγος ἀφειδέα ῥοῖζον ἰάλλων, </l>
<l n="51">πορδαλίων ἤλαυνεν ἀελλήεσσαν ἀπήνην·</l>
<l n="52">καὶ Σάτυροι προθέοντες ἀνεκρούσαντο χορείην,</l>
<l n="53">ἀμφιπερισκαίροντες ὀρίδρομον ἄρμα Λυαίου·</l>
<l n="54">πολλὴ δʼ ἔνθα καἰ ἔνθα φιλάνθεμος ἔτρεχε Βάκχη</l>
<l n="55">δύσβατον οἶμον ἔχουσα βατῷ ποδί, καἰ πτύχα πέτρης </l>
<l n="56">στεινὴν κλιμακόεσσαν ἐμέτρεεν ὠκέι ταρσῷ,</l>
<l n="57">καὶ παλάμῃ κροτάλιζε καὶ εὐρύθμοισι πεδίλοις,</l>
<l n="58">μόχθον ὑποκλέπτουσα βαθυκρήμνοιο κελεύθου,</l>
<l n="59">οἰστρομανής· καὶ Πᾶνες ἐθήμονος ὑψόθι πέτρης</l>
<l n="60">ποσσὶν ἐυκνήμισιν ἐπωρχήσατο κονίῃ, </l>
<l n="61">ἀστιβέος πρηῶνα διαστείχοντες ἐρίπνης.</l>
<l n="62">ἀλλʼ ὅτε νισσομένοισι φάνη βασιλήιος αὐλὴ</l>
<l n="63">τηλεφανὴς στίλβουσα λίθων ἑτερόχροϊ κόσμῳ,</l>
<l n="64">εὐχαίτης τότε Βότρυς ὄχον πατρῷον ἐάσας</l>
<l n="65">εἰς δόμον ὠκυπέδιλος ἔβη, προκέλευθος ὁδίτης, </l>
<l n="66">ἐντύνων ἅμα πάντα, φιλοστόργῳ δὲ μενοινῇ </l>
<l n="68">ὥπλισε πιαλέης ἑτερότροπα δεῖπνα τραπέζης. </l>
<pb id="v.2.p.68"/>
<l n="67">ὄφρα μέν εἰσέτι Βότρυς ἐκόσμεε δαῖτα Λυαίῳ, </l>
<l n="69">τόφρα δὲ ποικιλόδωρος ἄναξ ἐπεδείκνυε Βάκχῳ </l>
<l n="70">κάλλεα τεχνήεντα λιθοστρώτοιο μελάθρου, </l>
<l n="71">τῶν ἄπο μαρμαρέη πολυδαίδαλος ἔρρεεν αἴγλη,</l>
<l n="72">σύγχροος ἠελίοιο καὶ ἀντιτύποιο σελήνης·</l>
<l n="73">τοῖχοι δʼ ἀργυρέοισιν ἐλευκαίνοντο μετάλλοις,</l>
<l n="74">καὶ μερόπων σπινθῆρας ἐπαστράπτουσα προσώπῳ</l>
<l n="75">λύχνις ἔην, λύχνοιο φερώνυμος· εἶχε καἰ αὐτὴν </l>
<l n="76">οἶκος ἐρευθιόωντι κεκασμένος αἴθοπι πέτρῳ</l>
<l n="77">οἰνωπὴν ἀμέθυστον ἐρειδομένην ὑακίνθῳ·</l>
<l n="78">αὐγὴν δʼ αἰθαλόεσσαν ἀπέπτυεν ὠχρὸς ἀχάτης,</l>
<l n="79">καἰ φολίδων στικτοῖσι τύποις ἀμάρυσσεν ὀφίτης·</l>
<l n="80">Ἀσσυρίη δὲ μάραγδος ἀνήρυγεν ἔγχλοον αἴγλην. </l>
<l n="81">κιονέῃ δὲ φάλαγγι περιστρωθέντα μελάθρων</l>
<l n="82">χρύσεα δουρατέης ἐρυθαίνετο νῶτα καλύπτρης</l>
<l n="83">ἀφνειοῖς ὀρόφοισι· πολυσχιδέων δέ μετάλλων</l>
<l n="84">φαιδρὸν ἐυψήφιδι πέδον ποικίλλετο τέχνῃ·</l>
<l n="85">καὶ πυλεὼν περίμετρος ἐυγλύπτῳ τινὶ δούρῳ </l>
<l n="86">λεπτοφυῆ τύπον εἶχε νεοπρίστων ἐλεφάντων.</l>
<l n="87">τοῖα γέρων σκηπτοῦχος ἐδείκνυε μάρτυρι Βάκχῳ·</l>
<l n="88">καὶ μόγις ἴχνος ἔκαμψεν ἔσω θεοδέγμονος αὐλῆς</l>
<l n="89">χειρὸς ἔχων Διόνυσον· ὁ δὲ βραδυπειθέι ταρσῷ</l>
<l n="90">πλαζομένην ἑλικηδὸν ἑὴν ἐτίταινεν ὀπωπήν· </l>
<l n="91">καὶ θεὸς ἀστερόεσσαν ἐθάμβεεν ἤνοπι κόσμῳ</l>
<l n="92">ξεινοδόκου βασιλῆος ἰδὼν χρυσήλατον αὐλήν.</l>
<l n="93">ἀμφιπόλους δʼ οἴστρησεν ἄναξ καὶ δμῶας ἐπείγων,</l>
<l n="94">ταύρων ζατρεφέων ἀγέλην καὶ πώεα μήλων</l>
<l n="95">δαιτρεύειν Σατύροισι βοοκραίρου Διονύσου. </l>
<l n="96">καὶ Σταφύλου σπεύδοντος ἔην ταχυεργὸς ἀπειλὴ</l>
<pb id="v.2.p.70"/>
<l n="97">δμωσὶν ἀμοιβαίοισιν· ἐπερρώοντο δὲ πολλοὶ</l>
<l n="98">εἰλαπίνης δρηστῆρες· ἐδαιτρεύοντο δὲ ταῦροι</l>
<l n="99">καὶ νομάδων ὀίων λιπαραὶ στίχες. ἦν δὲ χορείη·</l>
<l n="100">καὶ δόμον εὐφόρμιγγα θυώδεες ἔπνεον αὖραι, </l>
<l n="101">εὐόδμου δέ πόληος ἀνεκνίσσωσαν ἀγυιάς·</l>
<l n="102">ἀμφιλαφεῖς δʼ ἐμέθυσσαν ὅλον δόμον ἰκμάδες οἴνου.</l>
<l n="103">κύμβαλα δʼ ἐπλατάγησε, παρʼ εὐκελάδῳ δὲ τραπέζῃ</l>
<l n="104">Πανιάδες σύριγγες ἐβόμβεον, ἔβρεμον αὐλοὶ</l>
<l n="105">συμπλεκέες, καὶ κύκλος ἐριγδούποιο βοείης </l>
<l n="106">διχθαδίοις πατάγοισιν ἐπεσμαράγησε μελάθρῳ,</l>
<l n="107">καὶ κτύπος ἦν κροτάλων ἐπιδόρπιος. ὲν δʼ ἄπα μέσσῳ</l>
<l n="108">οἰνοβαρὴς τρομεροῖο φέρων ποδὸς ἄστατον ὁρμὴν</l>
<l n="109">ἤιεν ἔνθα καὶ ἔνθα Μάρων, δεδονημένος οἴστρῳ,</l>
<l n="110">ὄρθιον ἐκ δαπέδοιο παλίσσυτον ἴχνος ἑλίσσων, </l>
<l n="111">χεῖρας ἑὰς διδύμων Σατύρων ὑπὲρ ὦμον ἐρείσας</l>
<l n="112">μεσσοφανής· ἑτέρου δὲ ποδὸς κουφίζετο παλμῷ</l>
<l n="113">ἀλλοτρίῳ, ξανθωπὸν ἔχων χρόα, μεσσόθι, πέμπων</l>
<l n="114">πορφυρέας ἀκτῖνας ὅλῳ στίλβοντι προσώπῳ,</l>
<l n="115">ἀντίτυπον μίμημα Σεληναίῃσι κεραίαις, </l>
<l n="116">λαιῇ μὲν νεόδαρτον ἐθήμονος ἔγκυον οἴνου</l>
<l n="117">αὐχενίῳ ζωστῆρι περίπλοκον ἀσκὸν ἀείρων,</l>
<l n="118">δεξιτερῇ δὲ κύπελλον· ἐκυκλώσαντο δὲ Βάκχαι</l>
<l n="119">γηραλέον σκαίροντα ποδῶν ἑτεραλκέι ταρσῷ,</l>
<l n="120">οἷα πεσεῖν μέλλοντα τινασσομένοιο καρήνου, </l>
<l n="121">οὔ ποτε πεπτηῶτα. μεθυσφαλέες δὲ καὶ αὐτοὶ</l>
<l n="122">ἀμφίπολοι καὶ δμῶες ἐβακχεύοντο χορείῃ,</l>
<l n="123">γευσάμενοι πρώτιστον ἀήθεος ἡδέος οἴνου.</l>
<l n="124">καὶ Σταφύλου βασιλῆος ἀριστώδινα γυναῖκα</l>
<l n="125">Βακχιὰς ἀμπελόεσσα Μέθην ἐμέθυσεν ἐέρση· </l>
<l n="126">ἡ δὲ καρηβαρέουσα πιεῖν πάλιν ᾔτεε Βάκχας,</l>
<pb id="v.2.p.72"/>
<l n="127">οἰνοδόκον κρητῆρα περισκαίρουσα Λυαίου·</l>
<l n="128">καὶ κεφαλὴν ἐλέλιζε μετήλυδα δίζυγι παλμῷ,</l>
<l n="129">ὤμῳ ἐπικλίνουσα κόμην ἑτεραλκέι ῥιπῇ</l>
<l n="130">ἄστατος, ἔνθα καὶ ἔνθα παλίντροπος· ἀμφὶ δὲ γαίῃ </l>
<l n="131">πυκνὰ πεσεῖν μέλλουσαν ὀλισθηροῖσι πεδίλοις</l>
<l n="132">θυιάδα χερσὶ λαβοῦσα Μέθην ὠρθώσατο Βάκχη.</l>
<l n="133">καὶ Στάφυλος μεμέθυστο· φιλακρήτῳ δὲ κυπέλλῳ</l>
<l n="134">βότρυος οἰνωθέντος ἐφοινίσσοντο παρειαί·</l>
<l n="135">καὶ πάις ἀρτιγένειος ἅμα Σταφύλῳ γενετῆρι </l>
<l n="136">ἀπλεκέας πλοκαμῖδας ἀήθεϊ δήσατο κισσῷ</l>
<l n="137">μιτρώσας στεφανηδόν· ἐπʼ ἴχνεσι δʼ ἴχνος ἀμείβων</l>
<l n="138">ποσσὶν ὁμοζήλοισιν ἕλιξ ὠρχήσατο Βότρυς,</l>
<l n="139">δεξιὸν ἐκ λαιοῖο μετήλυδα ταρσὸν ἑλίσσων·</l>
<l n="140">καὶ Στάφυλος σκίρτησε ποδῶν βητάρμονι παλμῷ, </l>
<l n="141">καμπύλον ἴχνος ἄγων τροχαλῷ κυκλούμενον ὁλκῷ,</l>
<l n="142">βότρυος ὀρχηστῆρος ἐπʼ αὐχένι πῆχυν ἐρείσας·</l>
<l n="143">καὶ ποτὸν εὐφήμησε χοροπλεκέος Διονύσου</l>
<l n="144">ἄστατος, ἔνθα καὶ ἔνθα καθειμένα βόστρυχα σείων</l>
<l n="145">ὤμῳ ἐπαΐσσοντα· μέθη δʼ ἐχόρευε καὶ αὐτή. </l>
<l n="146">πῆχυν ἐπικλίνουσα καὶ υἱέι καί παρακοίτῃ.</l>
<l n="147">μεσσατίη Σταφύλου καὶ Βότρυος· ἧ δὲ νοῆσαι</l>
<l n="148">τερπωλὴν τριέλικτον ὁμοπλέκτοιο χορείης.</l>
<l n="149">καὶ Πίθος ὠμογέρων, πολιὴν ἀνέμοισι τινάσσων,</l>
<l n="150">χεύματος ἡδυπότοιο βεβυσμένος ἄχρις ὀδόντων </l>
<l n="151">οἰνοβαρὴς ἐχόρευε, μεθυσφαλὲς ἴχνος ἑλίσσων·</l>
<l n="152">καὶ γλυκεραῖς λιβάδεσσιν ἐρευγομένων ἀπὸ λαιμῶν</l>
<l n="153">ξανθὴν ἀφριόωσαν ἑὴν λεύκαινεν ὑπήνην.</l>
<l n="154">καὶ πίον εἰς ὅλον ἦμαρ· ἀφυσσομένων δὲ κυπέλλων</l>
<l n="155">ἑσπερίην χθόνα πᾶσαν ὑπόσκιος ἔσκεπεν ὄρφνη </l>
<l n="156">ἀκροκελαινιόωσα, καὶ αἰόλα φέγγεϊ λεπτῷ</l>
<pb id="v.2.p.74"/>
<l n="157">ἄστρα καταυγάζων ἐμελαίνετο δίχροος ἀήρ,</l>
<l n="158">δυομένου Φαέθοντος ὑπὸ σκιοειδέι κώνῳ,</l>
<l n="159">βαιὸν ὀπισθοκέλευθον ἔχων ἔτι λείψανον Ἠοῦς·</l>
<l n="160">καὶ ζόφον ἐχλαίνωσεν ἑῷ χροῒ σιγαλέη νὺξ </l>
<l n="161">οὐρανὸν ἀστερόεντι διαγράψασα χιτῶνι.</l>
<l n="162">οἱ δὲ μετὰ κρητῆρα μέθης, μετὰ δεῖπνα τραπέζης</l>
<l n="163">βότρυς ὁμοῦ γενετῆρι καὶ οἰνοχύτῳ Διονύσῳ</l>
<l n="164">κεκριμένοι στοιχηδὸν ἐυστρώτων ἐπὶ λέκτρων</l>
<l n="165">ὕπνου δῶρον ἕλοντο καὶ ὡμίλησαν ὀνείροις. </l>
<l n="166">ἀλλʼ ὅτε δὴ ῥοδέοις ἀμαρύγμασιν ἅγγελος Ἠοῦς</l>
<l n="167">ἀκροφαὴς ἐχάραξε λιπόσκιον ὄρθρος ὀμίχλην,</l>
<l n="168">εὐχαίτης τότε Βάκχος ἑώιος ἄνθορεν εὐνῆς,</l>
<l n="169">ἐλπίδι νικαίῃ δεδονημένος· ἐννύχιος γὰρ</l>
<l n="170">Ἰνδῴην ἐδάιζε γονὴν κισσώδεϊ θύρσῳ, </l>
<l n="171">ὑπναλέης μεθέπων ἀπατήλιον εἰκόνα χάρμης.</l>
<l n="172">καὶ κτύπον εἰσαΐων Σατύρων καὶ δοῦπον ἀκόντων</l>
<l n="173">φλοῖσβον ὀνειρείης ἀπεσείσατο δηιοτῆτος,</l>
<l n="174">ὕπνον ἀποσκεδάσας πολεμήιον· εἶχε δὲ θυμῷ</l>
<l n="175">μαντιπόλου φόβον αἰνὸν ἀπειλητῆρος ὀνείρου· </l>
<l n="176">μιμηλῆς γὰρ ὄπωπε μάχης ἴνδαλμα Λυκούργου</l>
<l n="177">ἐσσομένων προκέλευθον, ὅτι θρασὺς ἔνδοθι λόχμης</l>
<l n="178">δύσμαχος ἐκ σκοπέλοιο λέων λυσσώδεϊ λαιμῷ</l>
<l n="179">Βάκχον ἔτι σκαίροντα καὶ οὐ ψαύοντα σιδήρου</l>
<l n="180">εἰς φόβον ἐπτοίησε, καὶ ἤλασεν ἄχρι θαλάσσης </l>
<l n="181">κρυπτόμενον πελάγεσσι, πεφυζότα θηρὸς ἀπειλήν·</l>
<l n="182">καὶ φόβον ἄλλον ὄπωπε, λέων θρασὺς ὅττι γυναῖκας</l>
<l n="183">θυρσοφόρους ἐδίωκε, κεχηνότος ἀνθερεῶνος,</l>
<pb id="v.2.p.76"/>
<l n="184">αἱμάσσων ὀνύχεσσι, χαρασσομένων δὲ γυναικῶν</l>
<l n="185">μύστιδος ὲκ παλάμης ἐκυλίνδετο θύσθλα κονίῃ, </l>
<l n="186">κύμβαλα δʼ ὲν χθονὶ κεῖτο· μεταστρεφθεῖσα δὲ Βάκχη</l>
<l n="187">δεσμὰ λεοντείοισιν ἐπεσφήκωσε γενείοις</l>
<l n="188">σειρὴν ἀμπελόεσσαν ἐπισφίγξασα καρήνῳ,</l>
<l n="189">ἀγχονίῳ δὲ λέοντος ἐπέπλεκεν αὐχένα δεσμῷ·</l>
<l n="190">θηρὶ δὲ θῆλυς ὅμιλος ἐπέδραμεν ἄλλος ἐπʼ ἄλλῳ, </l>
<l n="191">καὶ βλοσυροὺς ἐχάραξε πόδας καὶ χεῖρας ἀκάνθαις·</l>
<l n="192">καὶ μόγις εἱλικόεντι περιζωσθέντα κορύμβῳ</l>
<l n="193">Ἄρτεμις ἐζώγρησεν· ἀπʼ αἰθερίοιο δὲ κόλπου</l>
<l n="194">ἀστεροπὴ πυρόεσσα καταΐξασα προσώπου</l>
<l n="195">θῆρα παλινδίνητον ἐθήκατο τυφλὸν ὁδίτην. </l>
<l n="196">τοῖον ὄναρ Διόνυσος ἐσέδρακεν· ἐκ λεχέων δὲ</l>
<l n="197">ὀρθὸς ἐὼν ἔνδυνε φόνῳ πεπαλαγμένον Ἰνδῶν</l>
<l n="198">χάλκεον ἀστερόεντα κατὰ στέρνοιο χιτῶνα,</l>
<l n="199">καὶ σκολιῷ μίτρωσε κόμην ὀφιώδεϊ δεσμῷ,</l>
<l n="200">καὶ πόδας ἐσφήκωσεν ἐρευθιόωντι κοθόρνῳ, </l>
<l n="201">χειρὶ δὲ θύρσον ἄειρε, φιλάνθεμον ἔγχος Ἐνυοῦς·</l>
<l n="202">καὶ Σάτυρον κίκλησκεν ὀπάονα. θεσπεσίην δὲ</l>
<l n="203">Βακχείων στομάτων ἀίων ἀντίκτυπον ἠχὼ</l>
<l n="204">κοίρανος ἔγρετο Βότρυς, ἑὸν δʼ ἔνδυνε χιτῶνα·</l>
<l n="205">καὶ Πίον ὑπνώοντα<gap/> μέθη δʼ ὡς ἔκλυε φωνῆς, </l>
<l n="206">κρᾶτα μόγις κούφιζε, βαρυνομένου δὲ καρήνου</l>
<l n="207">ὀκναλέη πάλιν εὗδε· καὶ ὄρθριον εἰσέτι νύμφη</l>
<l n="208">μίμνεν ἀμεργομένη γλυκερώτερον ὕπνον ὀπωπαῖς,</l>
<l n="209">ὀψὲ λέκτρον ἔλειπεν ἑῷ βραδυπειθέι ταρσῷ.</l>
<l n="210">καὶ Στάφυλος φιλόβοτρυς ἐφωμάρτησε Λυαίῳ </l>
<l n="211">εἰς ὁδὸν ἐσσυμένῳ ξεινήια δῶρα τιταίνων,</l>
<l n="212">χρύσεον ἀμφιφορῆα σὺν ἀργυρέοισι κυπέλλοις,</l>
<l n="213">οἷς πάρος αἰὲν ἔπινεν ἀμελγομένων γλάγος αἰγῶν·</l>
<pb id="v.2.p.78"/>
<l n="214">καὶ πόρε ποικίλα πέπλα, τά περ παρὰ Τίγριδος ὕδωρ</l>
<l n="215">νήματι λεπταλέῳ τεχνήσατο Περσὶς Ἀράχνη. </l>
<l n="216">καὶ Βρομίῳ πολύδωρος ἅναξ ἐφθέγξατο φωνήν·</l>
<l n="217">‘μάρναό μοι, Διόνυσε, καὶ ἄξια ῥέζε τοκῆος·</l>
<l n="218">δεῖξον, ὅτι Κρονίδαο φέρεις γένος· ἀρτιθαλὴς γὰρ</l>
<l n="219">γηγενέας Τιτῆνας ἀπεστυφέλιξεν Ὀλύμπου</l>
<l n="220">σὸς γενέτης ἔτι κοῦρος· ἐπείγεο καὶ σὺ κυδοιμῷ </l>
<l n="221">γηγενέων ὑπέροπλον ἀιστῶσαι γένος Ἰνδῶν.</l>
<l n="222">μέμνημαί τινα μῦθον, ὃν ἡμετέρῳ γενετῆρι </l>
<l n="229">Ἀσσύριός ποτε Βῆλος, ἐμῆς πολιοῦχος ἀρούρης, </l>
<l n="224">πατροπάτωρ ἐμὸς εἶπεν, ἐγὼ δέ σοι αὐτὸς ἐνίψω· </l>
<l n="223">κουφίζων Κρόνος ὑγρὸς ἀμερσιγάμου γένυν ἅρπης, </l>
<l n="225">ὁππότε μητρῴῃσιν ἐπεσσυμένοιο χαμεύναις </l>
<l n="227">τάμνεν ἀνυμφεύτων στάχυν ἄρσενα πατρὸς ἀρότρων. </l>
<l n="228">Τιτήνων προκέλευθος, ἐμάρνατο σεῖο τοκῆι, </l>
<l n="226">καὶ Κρόνος εὐρυγένειος ἀνερρίπιζεν Ἐνυὼ </l>
<l n="230">ἔγχεα παχνήεντα κατὰ Κρονίωνος ἰάλλων, </l>
<l n="231">ψυχρὸν ἀκοντίζων διερὸν βέλος· ὀξυτενεῖς δὲ</l>
<l n="232">ἠερόθεν πέμποντο χαλαζήεντες ὀιστοί.</l>
<l n="233">καὶ πλέον Ἠελίοιο κορύσσετο πυρσοφόρος Ζεὺς</l>
<l n="234">θερμοτέρῳ σπινθῆρι λύων πετρούμενον ὕδωρ</l>
<l n="235">ὠμοβόρους δὲ λέοντας ἐπὶ κλόνον Ἰνδὸν ἱμάσσων, </l>
<l n="236">μὴ τρομέοις ἐλέφαντας, ἐπεὶ τεὸς ὑψιμέδων Ζεὺς</l>
<l n="237">Κάμπην ὑψικάρηνον ἀπηλοίησε κεραυνῷ,</l>
<l n="238">ἧς σκολιὸν πολύμορφον ὅλον δέμας· ἀλλοφυῆ γὰρ</l>
<pb id="v.2.p.80"/>
<l n="239">λοξὴν αὐτοέλικτον ἀνερρίπιζον Ἐνυὼ</l>
<l n="240">χίλιοι ἑρπηστῆρες ἐχιδναίων ἀπὸ ταρσῶν </l>
<l n="241">ἰὸν ἐρευγομένων δολιχόσκιον· ἀμφὶ δὲ δειρὴν</l>
<l n="242">ἤνθεε πεντήκοντα καρήατα ποικίλα θηρῶν·</l>
<l n="243">καὶ τὰ μὲν ἐβρυχᾶτο λεοντείοισι καρήνοις</l>
<l n="244">Σφιγγὸς ἀσημάντοιο τύπῳ βλοσυροῖο προσώπου,</l>
<l n="245">ἄλλα δὲ καπρείων ἀνεκήκιεν ἀφρὸν ὀδόντων, </l>
<l n="246">συμφερτῇ δὲ φάλαγγι πολυσκυλάκων κεφαλάων</l>
<l n="247">Σκύλλης ἰσοτέλεστον ἔην μίμημα προσώπου·</l>
<l n="248">καὶ χροῒ μεσσατίῳ διφυὴς ἀνεφαίνετο νύμφη</l>
<l n="249">ἰοβόλοις κομόωσα δρακοντείοισι κορύμβοις·</l>
<l n="250">τῆς μὲν ἐπὶ στέρνοισιν ἐς ἀκροτάτην πτύχα μηρῶν </l>
<l n="251">κητείαις φολίδεσσι νόθη τρηχύνετο μορφὴ</l>
<l n="252">ὑψιτενής· ὄνυχες δὲ πολυσπερέων παλαμάων</l>
<l n="253">λοξὸν ἐδοχμώσαντο τύπον γαμψώνυχος ἅρπης·</l>
<l n="254">ἐξ ὑπάτου δὲ τένοντος ἀμαιμακέτων διὰ νώτων</l>
<l n="255">σκορπίος αὐτοέλικτος ἐπήορος αὐχένος οὐρῇ </l>
<l n="256">εἷρπε χαλαζήεντι τεθηγμένος ὀξέι κέντρῳ.</l>
<l n="257">τοίη ποικιλόμορφος ἕλιξ κουφίζετο Κάμπη,</l>
<l n="258">καὶ χθόνα δινεύουσα καὶ ἠέρα καὶ βυθὸν ἅλμης</l>
<l n="259">ἵπτατο κυανέων πτερύγων ἑτερόζυγι παλμῷ,</l>
<l n="260">λαίλαπας αἰθύσσουσα καὶ ὁπλίζουσα θυέλλας, </l>
<l n="261">νύμφη Ταρταρίη μελανόπτερος· ἐκ βλεφάρων δὲ</l>
<l n="262">τηλεπόρους σπινθῆρας ἀνήρυγε φοιταλέη φλόξ.</l>
<l n="263">ἀλλὰ τόσην κτάνε θῆρα πατὴρ τεὸς αἰθέριος Ζεύς,</l>
<l n="264">καὶ Κρονίην νίκησεν ἐχιδνήεσσαν Ἐνυώ.</l>
<l n="265">γίνεο καὶ σὺ τοκῆι πανείκελος, ὄφρα καὶ αὐτὸν </l>
<l n="266">γηγενέων ὀλετῆρα μετὰ Κρονίδην σὲ καλέσσω,</l>
<l n="267">δήιον ἀμήσαντα χαμαιγενέων στάχυν Ἰνδῶν.</l>
<l n="268">σοὶ μόθος οὗτος ἔοικεν ὁμοίιος· ἀρχέγονον γὰρ</l>
<l n="269">σὸς γενέτης Κρονίοιο προασπιστῆρα κυδοιμοῦ</l>
<l n="270">ἠλιβάτοις μελέεσσι κεκασμένον υἱὸν ἀρούρης </l>
<pb id="v.2.p.82"/>
<l n="271">Ἰνδὸν ἀπεπρήνιξεν, ὅθεν γένος ἔλλαχον Ἰνδοι·</l>
<l n="272">Ἰνδῷ σὸς γενέτης, σὺ δὲ μάρναο Δηριαδῆι.</l>
<l n="273">γίνεό μοι καὶ Ἄρηι πανείκελος, ὅττι καὶ αὐτὸς</l>
<l n="274">τηλίκον ἐπρήνιξε θεημάχον υἱὸν Ἐχίδνης,</l>
<l n="275">φρικτὸν ἀποπτύοντα δυσειδέος ἰὸν Ἐχίδνης, </l>
<l n="276">ὃς λάχε διπλόον εἶδος ὁμόζυγον, ἔνδοθι λόχμης</l>
<l n="277">μητρῴης δονέων ἑλικώδεα κύκλον ἀκάνθης·</l>
<l n="278">τὸν Κρόνος ἄπλετον εἶχε καταιχμάζοντα κεραυνοῦ,</l>
<l n="279">Αρεα συρίζοντα ποδῶν ὀφιώδεϊ ταρσῷ,</l>
<l n="280">ὁππότε κουφίζων παλάμας ὑπὲρ ἄντυγα μαζοῦ <note n="1" place="unspecified" anchored="yes">MSS. and Ludsich mhrou=: mazou= H. J. R., cf. xxii. 328. </note>
</l>
<l n="281">Ζηνὶ τεῷ πολέμιζεν, ἐν ἠερίῃ δὲ κελεύθῳ</l>
<l n="282">στοιχάδας ὑψιλόφῳ νεφέλας ἔστησε καρήνῳ,</l>
<l n="283">καὶ σκολιαῖς ὄρνιθας ἐπιπλαγχθέντας ἐθείραις</l>
<l n="284">πολλάκι συμμάρψας πολυχανδέι δαίνυτο λαιμῷ·</l>
<l n="285">τοῦτον ἀριστεύοντα τεὸς κτάνε σύγγονος Ἄρης. </l>
<l n="286">Αρεος οὐ καλέω σε χερείονα· καὶ γὰρ ἐρίζοις</l>
<l n="287">πᾶσι Διὸς τεκέεσσιν, ἐπεὶ φονίῳ σέο θύρσῳ</l>
<l n="288">τόσσον ἀριστεύεις, ὅσσον δορὶ μάρναται Ἄρης,</l>
<l n="289">καὶ τελέεις, ἅτε Φοῖβος, ἀέθλια, θηροφόνον δὲ</l>
<l n="290">υἱὸν ἐγὼ Διὸς ἄλλον ἐμῷ ξείνισσα μελάθρῳ· </l>
<l n="291">χθιζὰ γὰρ εἰς ἐμὸν οἶκον ἐύπτερος ἤλυθε Περσεὺς</l>
<l n="292">γείτονα Κωρυκίοιο διαυγέα Κύδνον ἐάσας,</l>
<l n="293">ὡς σύ, φίλος, καὶ ἔφασκεν ἐπώνυμον ὠκέι ταρσῷ</l>
<l n="294">ἀνδράσι πὰρ Κιλίκεσσι νεόκτιτον ἄστυ χαράξαι·</l>
<l n="295">ἀλλʼ ὁ μὲν ἠέρταζεν ἀθηήτοιο. Μεδούσης </l>
<l n="296">Γοργόνος ἄκρα κάρηνα σὺ δʼ οἴνοπα καρπὸν ἀείρεις,</l>
<pb id="v.2.p.84"/>
<l n="297">ἄγγελον εὐφροσύνης, βροτέης ἐπίληθον ἀνίης·</l>
<l n="298">Περσεὺς κῆτος ἔπεφνεν Ἐρυθραίῳ παρὰ πόντῳ,</l>
<l n="299">καὶ σὺ κατεπρήνιξας Ἐρυθραίων γένος Ἰνδῶν.</l>
<l n="300">κτεῖνε δὲ Δηριάδην, ὡς ἔκτας Ἰνδὸν Ὀρόντην </l>
<l n="301">κήτεος εἰναλίοιο κακώτερον· ἀχνυμένην μὲν</l>
<l n="302">Περσεὺς Ἀνδρομέδην, σὺ δὲ ῥύεο μείζονι νίκῃ</l>
<l n="303">πικρὰ βιαζομένην ἀδίκων ὑπὸ νεύμασιν Ἰνδῶν</l>
<l n="304">παρθένον ἀστερόεσσαν, ὅπως ἕνα κῶμον ἀνάψω</l>
<l n="305">Γοργοφόνῳ Περσῆι καὶ Ἰνδοφόνῳ Διονύσῳ.’</l>
<l n="306">ὣς εἰπὼν παλίνορσος ἑῷ νόστησε μελάθρῳ</l>
<l n="307">ἁβρὸς ἄναξ. Βρομίου ξεινηδόκος· εἰσαΐων δὲ</l>
<l n="308">φθεγγομένου βασιλῆος ἐτέρπετο κέντορι μύθῳ</l>
<l n="309">θυρσομανὴς Διόνυσος, ἐβακχεύθη δὲ κυδοιμῷ</l>
<l n="310">οὔασι θελγομένοισι μόθον πατρῷον ἀκούων· </l>
<l n="311">καὶ Κρονίδην νείκεσσε, καὶ ἤθελε μείζονα νίκην</l>
<l n="312">ἐσσομένην τριτάτην, διδύμην μετὰ φύλοπιν Ἰνδῶν,</l>
<l n="313">ζῆλον ἔχων Κρονίδαο. Φερέσπονδον δὲ καλέσσας,</l>
<l n="314">οὐρανίου κήρυκος ἀπόσπορον, εἴκελον αὔραις,</l>
<l n="315">Ἰφθίμης σοφὸν υἷα, φίλῳ προσπτύξατο μύθῳ· </l>
<l n="316">‘ὦ τέκος Ἑρμάωνος, ἐμοὶ πεφιλημένε κῆρυξ,</l>
<l n="317">τοῦτο μολὼν ἄγγειλον ἀγήνορι Δηριαδῆι·</l>
<l n="318">‘κοίρανε, νόσφι μάχης ἢ δέχνυσο δῶρα Λυαίου,</l>
<l n="319">ἢ Βρομίῳ πολέμιζε καὶ ἔσσεαι ἶσος Ὀρόντῃ.’’</l>
<l n="320">εἶπε· καὶ ὠκυπέδιλος ἀπὸ χθονὸς εἰς χθόνα βαίνων </l>
<l n="321">ἠῴην ἐπὶ πέζαν ἀταρπιτὸν ἤνυσε κῆρυξ,</l>
<l n="322">σκῆπτρον ἔχων γενετῆρος· ὁ δὲ χρυσέων ἐπὶ δίφρων</l>
<l n="323">βότρυν ἀερτάζων φρενοτερπέα καρπὸν ὀπώρης</l>
<l n="324">ποσσὶ πολυγνάμπτοισιν ἀπʼ ἄστεος ἄστεα βαίνων</l>
<pb id="v.2.p.86"/>
<l n="325">Ἀσσυρίην χθόνα πᾶσαν ἑῆς ἔπλησεν ὀπώρης, </l>
<l n="326">ἀγρονόμοις ὀρέγων σταφυληκόμον ἄνθος ἀλωῆς.</l>
<l n="327">ὄφρα μὲν ἀντολικοῖο παρὰ πτερὸν αἴθοπος Εὔρου</l>
<l n="328">φοιταλέῳ Σύρον οὖδας ἐμέτρεεν οἴνοπι δίφρῳ,</l>
<l n="329">τόφρα δὲ καὶ Σταφύλῳ μόρος ἔχραεν· ἐν δὲ μελάθρῳ</l>
<l n="330">δμῶες ἀνερρήξαντο κατὰ στέρνοιο χιτῶνα, </l>
<l n="331">ἀμφίπολοι δʼ ἀλάλαζον· ἐφοινίσσοντο δὲ μαζοὶ</l>
<l n="332">τυπτόμενοι παλάμῃσι· πολυθρήνων δὲ γυναικῶν</l>
<l n="333">πενθαλέοις ὀνύχεσσι χαράσσετο κύκλα προσώπου.</l>
<l n="334">ὀψὲ δὲ δὴ παλίνορσος ἐρισταφύλων ἐπὶ δίφρων</l>
<l n="335">νοστήσας Διόνυσος ἐδύσατο Βότρυος αὐλήν. </l>
<l n="336">μνῆστιν ἔχων Σταφύλοιο φιλοστόργοιο τραπέζης·</l>
<l n="337">καὶ Πίθον ὡς ἐνόησε κατηφιόωντι προσώπῳ,</l>
<l n="338">πότμον ἑοῦ Σταφύλοιο σοφῇ μαντεύσατο σιγῇ</l>
<l n="339">αὐτόματος· καλέσας δὲ Μέθην ἐξείρετο μύθῳ·</l>
<l n="340">‘εἰπέ, γύναι, τί παθοῦσα τεὴν ἠλλάξαο μορφήν; </l>
<l n="341">αὐχμηρὴν ὁρόω σε, καἰ ἀστράπτουσαν ἐάσας·</l>
<l n="342">τίς τεὸν ἔσβεσε κάλλος ἀθέσφατον; οὐκέτι πέμπεις</l>
<l n="343">ἔμφυτον οἰνωπῇσι παρηίσι πορφύρεον πῦρ.</l>
<l n="344">καὶ σύ, γέρον, μὴ κρύπτε, πόθεν τάδε δάκρυα χεύεις;</l>
<l n="345">τίς τάμεν, εὐρυγένειε, τεὸν πώγωνα κομήτην; </l>
<l n="346">τίς πολιὴν ᾔσχυνε; τίς ἔσχισε σεῖο χιτῶνα;</l>
<l n="347">καὶ σύ, φιλακρήτοιο Μέθης βλάστημα τεκούσης,</l>
<l n="348">τέκνον ἐμοῦ Σταφύλοιο, πόθεν λάχες ἄτριχα κόρσην;</l>
<l n="349">τίς φθόνος ἠμάλδυνε τεὴν ἑλικώδεα χαίτην;</l>
<l n="350">οὐ πλόκαμοι προχυθέντες ἐπʼ ἀργυφέων σέθεν ὤμων </l>
<l n="351">ἀπλεκέες Τυρίοιο μύρου πέμπουσιν ἀυτμήν,</l>
<l n="352">οὐκέτι βακχευθέντος ἀφʼ ὑμετέροιο καρήνου</l>
<l n="353">μαρμαρυγὴν ῥοδόεσσαν ὀιστεύουσι παρειαί.</l>
<pb id="v.2.p.88"/>
<l n="354">πῶς φορέεις τάδε πέπλα χυτῇ ῥυπόωντα κονίῃ;</l>
<l n="355">πῇ μοι ἔβη Τυρίης βασιλήια πέπλα θαλάσσης; </l>
<l n="356">οὐκέτι γινώσκω σε μαραινομένοιο προσώπου.</l>
<l n="357">πῇ Στάφυλος σκηπτοῦχος ἀνήλυθεν, ὄφρα νοήσω;</l>
<l n="358">εἰπέ, τεὸν γενετῆρα τίς ἥρπασεν εἰς μίαν ὥρην;</l>
<l n="359">γινώσκω σέο πῆμα, καὶ εἰ κρύπτειν μενεαίνεις·</l>
<l n="360">φωνῆς ὑμετέρης οὐ δεύομαι· αὐτόματοι γὰρ </l>
<l n="361">σιγαλέον σέο πένθος ἀπαγγέλλουσιν ὀπωπαί·</l>
<l n="362">γινώσκω σέο πῆμα, καὶ εἰ κρύπτειν μενεαίνεις·</l>
<l n="363">δάκρυα σὰς ὀδύνας μαντεύεται, αὐσταλέοι δὲ</l>
<l n="364">πότμον ἐμοῦ Σταφύλοιο τεοὶ βοόωσι χιτῶνες.</l>
<l n="365">ἐλπίδα δʼ ἡμετέρην φθόνος ἥρπασεν· ὠισάμην γὰρ </l>
<l n="366">Ἰνδῴην μετὰ δῆριν ἅμα Σταφύλῳ βασιλῆι</l>
<l n="367">χερσὶν ἀερτάζειν θαλαμηπόλον ἑσπέριον πῦρ,</l>
<l n="368">βότρυος ἀγχιμάχοιο τελειομένων ὑμεναίων.’</l>
</div1>
<pb id="v.2.p.90"/>
<div1 type="book" n="19">
<argument>
<l n="1">ἐννεακαιδεκάτῳ Σταφύλου περὶ τύμβον ἐγείρει</l>
<l n="2">Βάκχος ἐπὶ κρητῆρι θυώδεϊ τερπνὸν ἀγῶνα.</l>
</argument>
<l n="1">ὣς φαμένου βαρὺ κέντρον ἔχων νεοπενθέι θυμῷ</l>
<l n="2">κοῦρος ἀφωνήτῳ σφρηγίσσατο χείλεα σιγῇ,</l>
<l n="3">δάκρυσιν αὐτοχύτοις νικώμενος· ὀψὲ δὲ μήτηρ</l>
<l n="4">οἰκτρὸν ἔπος κατέλεξε Μέθη χαίρουσα Λυαίῳ·</l>
<l n="5">‘ὑμετέρης ἄγρυπνον ὀπιπευτῆρα χορείης, </l>
<l n="6">σὸν Στάφυλον, Διόνυσε, κατεύνασε χάλκεος ὕπνος,</l>
<l n="7">σὸν Στάφυλον, Διόνυσε, Χαρωνίδες ἥρπασαν αὖραι.</l>
<l n="8">δισσὸν ἐμοὶ βαρὺ πένθος ἐπέχραεν· ἀμπελόεις μὲν</l>
<l n="9">Βάκχος ἐμὲ προλέλοιπε, πόσις δʼ ἐμὸς ἔμπεσε νούσῳ·</l>
<l n="10">καὶ ξυνὴν μεθέπεσκον ἐπʼ ἀμφοτέροισιν ἀνίην, </l>
<l n="11">καὶ Σταφύλῳ θνήσκοντι καὶ οὐ παρεόντι Λυαίῳ.</l>
<l n="12">ἀλλὰ τεῆς, φίλε Βάκχε, πολυρραθάμιγγος ὀπώρης</l>
<l n="13">δός μοι σεῖο κύπελλον ἐνίπλεον, ὄφρα πιοῦσα</l>
<l n="14">εὐνήσω βαρὺ πένθος ἀπενθήτῳ σέθεν οἴνῳ.</l>
<l n="15">ἐλπὶς ἐμοί, Διόνυσε φιλεύιε, μοῦνον ὀπώρην, </l>
<l n="16">μοῦνον ἴδω κρητῆρα, καὶ οὐκέτι δάκρυα λείβω.’</l>
<l n="17">ὣς φαμένην ἐλέαιρε, κερασσάμενος δὲ κυπέλλῳ</l>
<l n="18">ἰκμάδα λυσιμέριμνον ἀλεξικάκου πόρεν οἴνου</l>
<pb id="v.2.p.92"/>
<l n="19">παιδὶ νέῳ καὶ μητρὶ κατηφέι· καἰ πίον ἄμφω</l>
<l n="20">τερψινόῳ ῥαθάμιγγι μελίρρυτον ὄγκον ὀπώρης· </l>
<l n="21">καὶ στοναχὴν πρήυνε Μέθη καὶ Βότρυς ἀνίην·</l>
<l n="22">καί τινα μῦθον ἔειπε γυιὴ θελξίφρονι Βάκχῳ·</l>
<l n="23">‘ἦλθες ἐμοί, φίλε Βάκχε, φίλον φάος· οὐκέτʼ ἀνίη,</l>
<l n="24">οὐκέτι πένθος ἔχει με Διωνύσοιο φανέντος·</l>
<l n="25">ἦλθες ἐμοί, φίλε Βάκχε, φίλον φάος· ὑμετέρῳ γὰρ </l>
<l n="26">δάκρυον ἐπρήυνα ποτῷ παιήονος οἴνου.</l>
<l n="27">οὐ πόσιν, οὐ πατέρος στενάχω μόρον, ἀλλὰ καὶ αὐτοῦ</l>
<l n="28">βότρυος, ἢν ἐθέλῃς, νοσφίσσομαι· ἀμφότερον γὰρ</l>
<l n="29">Βάκχον ἔχω γενετῆρα καὶ υἱέα καὶ παρακοίτην.</l>
<l n="30">ἕσπομαι, ἢν ἐθέλῃς με, καἰ εἰς τεὸν οἶκον ἱκάνω· </l>
<l n="31">εἴην Βασσαρίδεσσιν ὁμόστολος· ἢν δʼ ἐθελήσῃς,</l>
<l n="32">κουφίζω σέο θύρσα καὶ ἱμερόεσσαν ὀπώρην,</l>
<l n="33">χείλεσι δʼ ἡμετέροις ἐπιλήνιον αὐλὸν ἐρείσω.</l>
<l n="34">χήρην μή με λίπῃς, μὴ διπλόον ἄλγος ἀέξω</l>
<l n="35">καὶ φθιμένου Σταφύλοιο καὶ οἰχομένου Διονύσου. </l>
<l n="36">βότρυν ἔχεις θεράποντα· διδασκέσθω δὲ χορείας</l>
<l n="37">καὶ τελετὰς καὶ θύσθλα καί, ἢν ἐθέλῃς, μόθον Ἰνδῶν·</l>
<l n="38">καί μιν ἴδω γελόωντα φιλακρήτῳ παρὰ ληνῷ</l>
<l n="39">ποσσὶ περιθλίβοντα τεῆς ὠδῖνας ὀπώρης.</l>
<l n="40">γηραλέου δὲ Πίθου μιμνήσκεο, μή μιν ἐάσῃς </l>
<l n="41">σῆς τελετῆς ἀδίδακτον ἢ ἄμμορον ἡδέος οἴνου.’</l>
<l n="42">ὣς φαμένην θάρσυνε Μέθην γελόωντι προσώπῳ</l>
<l n="43">Βάκχος ἄναξ καὶ τοῖα φιλακρήτῳ φάτο νύμφῃ·</l>
<l n="44">‘ὦ γύναι, ἀγλαόδωρε μετά χρυσῆν Ἀφροδίτην,</l>
<l n="45">εὐφροσύνης δώτειρα <gap/> τερψίμβροτε μῆτερ Ἐρώτων, </l>
<l n="46">εἰλαπίνης ψαύοντι συνειλαπίναζε Λυαίῳ·</l>
<pb id="v.2.p.94"/>
<l n="47">ἔσσο Διωνύσῳ στεφανηφόρος, ὡς Ἀφροδίτη,</l>
<l n="48">ἄνθεσι μιτρωθεῖσα καὶ εὐαλδέσσι κορύμβοις·</l>
<l n="49">στέμματα σῶν πλοκάμων τελέσει ζηλήμονα Νίκην.</l>
<l n="50">οἰνοχόον τελέσω σε μετὰ χρυσόθρονον Ἥβην· </l>
<l n="51">ἔσσεαι ἀμπελόεντι συναντέλλουσα Λυαίῳ</l>
<l n="52">Βακχείων ὁμόφοιτος ὑποδρήστειρα κυπέλλων,</l>
<l n="53">καί σε Μέθην καλέσουσι κόρον τερψίμβροτον οἴνου·</l>
<l n="54">βότρυν ἐμῆς καλέσω λαθικηδέα καρπὸν ὀπώρης,</l>
<l n="55">καὶ σταφυλὴν φερέβοτρυν ἀπὸ Σταφύλοιο καλέσσω </l>
<l n="56">ἡμερίδων ὠδῖνα καὶ ἀμπελόεσσαν ἐέρσην.</l>
<l n="57">οὐδὲ Μέθης ἀπάνευθε δυνήσομαι εἰλαπινάζειν,</l>
<l n="58">οὐδὲ Μέθης ἀπάνευθεν ἐγώ ποτε κῶμον ἐγείρω.’</l>
<l n="59">ὣς εἰπὼν Σταφύλοιο μεθυσφαλέος παρὰ τύμβῳ</l>
<l n="60">νηπενθὴς Διόνυσος ἀπειθέα θῆκεν ἀγῶνα· </l>
<l n="61">καὶ τράγον εὐπώγωνα καὶ ἄρσενα ταῦρον ἐρύσσας</l>
<l n="62">διπλόα θῆκεν ἄεθλα, καὶ εὐφόρμιγγας ἐρίζειν</l>
<l n="63">Πιερικῆς ἐκάλεσσεν ἁμιλλητῆρας ἀοιδῆς·</l>
<l n="64">διπλόα θῆκεν ἄεθλα, καὶ ἀθλητῆρας ἐπείγων</l>
<l n="65">ἴδμονας εὐκελάδοιο λύρης μειλίξατο μύθῳ· </l>
<l n="66">‘Ἀττικὸν ἐνθάδε κῶμον ἐγείρομεν· ἀθλοφόρῳ γὰρ</l>
<l n="67">ἀνέρι νικήσαντι λιπόχροα ταῦρον ὀπάσσω,</l>
<l n="68">ἀνδρὶ δὲ νικηθέντι δασὺν τράγον ἐγγυαλίξω.’</l>
<l n="69">ὣς φαμένου Βρομίοιο λυροκτύπος ἄνθορεν ἀνήρ,</l>
<l n="70">Βιστονίης Οἴαγρος ἀθαλπέος ἀστὸς ἀρούρης, </l>
<l n="71">πλῆκτρον ἔχων φόρμιγγι παρήορον· αὐτὰρ ἐπʼ αὐτῷ</l>
<l n="72">Ἀτθίδος ὑμνοπόλου ναέτης ἀνόρουσεν Ἐρεχθεύς.</l>
<l n="73">ἄμφω δʼ εἰς μέσον ἦλθον ἀεθλητῆρες ἀγῶνος</l>
<pb id="v.2.p.96"/>
<l n="74">φορμίγγων ἐλατῆρες· ἐμιτρώσαντο δέ χαίτην</l>
<l n="75">δαφναίοις πετάλοισιν· ἀνεζώννυντο δέ πέπλους. </l>
<l n="76">ἀρχόμενοι δʼ ἐλέλιζον ἐθήμονι δάκτυλα παλμῷ</l>
<l n="77">ἐκταδίης θλίβοντες ἀμοιβαίην στίχα νευρῆς</l>
<l n="78">ἄκρα περισφίγγοντες, ὅπως μήτʼ ὄρθιος εἴη,</l>
<l n="79">μή ποτε θηλύνειε παρειμένος ἄρσενα μολπήν.</l>
<l n="80">καὶ πρότερος κλήροιο τυχὼν τεχνήμονι ῥυθμῷ </l>
<l n="81">Κεκροπίης ναέτης κιθάρην ἐλέλιζεν Ἐρεχθεύς,</l>
<l n="82">μέλπων πάτριον ὕμνον, ὅτι ‘ζαθέαις ἐν Ἀθήναις</l>
<l n="83">καὶ Κελεὸς ξείνισσε Βίου παμμήτορα Δηὼ</l>
<l n="84">Τριπτολέμῳ σὺν παιδὶ καὶ ἀρχαίῃ Μετανείρῃ,</l>
<l n="85">καί σφισι καρπὸν ὄπασσεν, ὅτε χθονὸς αὔλακα νίφων </l>
<l n="86">Τριπτόλεμος σπόρον εὗρε φερεσταχύων ἐπὶ δίφρων,</l>
<l n="87">καὶ Κελεοῦ φθιμένοιο νεοδμήτῳ παρὰ τύμβῳ</l>
<l n="88">ὄμμασιν ἀκλαύτοισι θαλυσιὰς ἔστενε Δηώ,</l>
<l n="89">ἀλλὰ παρηγορέουσα πάλιν θελξίφρονι μύθῳ</l>
<l n="90">Τριπτολέμου Βαρὺ πένθος ἀπέσβεσε καὶ Μεταιείρης· </l>
<l n="91">οὕτω καὶ Διόνυσον ἑῷ ξείνισσε μελάθρῳ</l>
<l n="92">Ἀσσυρίων σκηπτοῦχος· ἄναξ δέ οἱ ἀντὶ τραπέζης</l>
<l n="93">ὤπασεν Εὔια δῶρα καὶ ἀμπελόεσσαν ὀπώρην,</l>
<l n="94">καὶ Σταφύλου φθιμένοιο, φιλακρήτου βασιλῆος,</l>
<l n="95">υἱέα Βότρυν ἔπαυσε φιλοθρήνοιο μερίμνης, </l>
<l n="96">καὶ κινυρῆς ἀλόχοιο Μέθης εὔνησεν ἀνίην.’</l>
<l n="97">τοῖα σοφὸς φόρμιζε λυροκτύπος· ἀμφὶ δὲ ῥυθμῷ</l>
<l n="98">πάντες ὁμοῦ θέλγοντο· σὺν εὐθύρσῳ δὲ Λυαίῳ</l>
<l n="99">ἅρμενον ἱμερόφωνον ἐθάμβεον Ἀτθίδα μολπήν.</l>
<l n="100">δεύτερος αἰόλον ὕμνον ἄναξ Οἴαγρος ὑφαίνων, </l>
<l n="101">ὡς γενέτης Ὀρφῆος, ὁμέστιος ἠθάδι Μούσῃ,</l>
<pb id="v.2.p.98"/>
<l n="102">δίστιχον ἁρμονίην ἀνεβάλλετο Φοιβάδι μολπῇ,</l>
<l n="103">παυροεπής, λιγύμυθος, Ἀμυκλαίῳ τινί θεσμῷ·</l>
<l n="104">‘Εὐχαίτην Ὑάκινθον ἀνεζώγρησεν Ἀπόλλων,</l>
<l n="105">καὶ Στάφυλον Διόνυσος ἀεί ζώοντα τελέσσει.’ </l>
<l n="106">οὔ πω κῶμος ἔληγεν, ἐπεφθέγξαντο δὲ λαοὶ</l>
<l n="107">εὐφήμοις ἐπέεσσιν ὁμογλώσσων ἀπό λαιμῶν,</l>
<l n="108">καὶ Σάτυροι σμαράγησαν ἀολλέες· ἐκ δὲ θοώκου</l>
<l n="109">ἄστατος ἅλλετο Βάκχος, ἄνω καὶ ἔνερθε τινάσσων</l>
<l n="110">δεξιτερήν, καὶ Βότρυς ἀνέδραμεν, εὐάδι φωνῇ </l>
<l n="111">ἁρμονίην εὔρυθμον ἀοιδοπόλοιο γεραίρων·</l>
<l n="112">Οἰάγρου δὲ κάρηνον ἄναξ ἐστέψατο κισσῷ,</l>
<l n="113">καὶ γενέτης Ὀρφῆος ἐπιρρήσσων χθόνα ταρσῷ</l>
<l n="114">ἄσμενος ἄζυγα ταῦρον ἐδέξατο μισθὸν ἀοιδῆς·</l>
<l n="115">ἀμφὶ δέ μιν στοιχηδὸν ἐπεσκίρτησαν ἑταῖροι. </l>
<l n="116">καί τράγον εὐρυγένειον, ἄχος καὶ ζῆλον ἀέξων,</l>
<l n="117">αἰδομέναις παλάμῃσιν ἀνείρυσεν ἀστὸς Ἀθήνης.</l>
<l n="118">Εὐχαίτης δʼ Ἰόβακχος, ἀφειδέι χειρὶ κομίζων,</l>
<l n="119">ἄξια θῆκεν ἄεθλα χοροπλεκέος περί νίκης,</l>
<l n="120">γηραλέου κρητῆρα θυώδεος ἔγκυον οἴνου, </l>
<l n="121">χρύσεον, ἄσπετα μέτρα κεχανδότα, διψάδι γαίῃ</l>
<l n="122">ἰκμάδα τετραέτηρον ἀναβλύζοντα Λυαίου,</l>
<l n="123">Ἡφαίστου σοφὸν ἔρυον Ὀλύμπιον, ὅν ποτε Κύπρις</l>
<l n="124">ὤπασε βοτρυόεντι κασιγνήτῳ Διονύσῳ·</l>
<l n="125">μείονα δὲ κρητῆρα μέσῳ παρέθηκεν ἀγῶνι </l>
<l n="126">ἀργύρεον, στίλβοντα, περίτροχον, ὅν ποτε Βάκχῳ</l>
<l n="127">δῶκεν ἄναξ Ἀλύβης ξεινήιον οἰκία ναίων,</l>
<l n="128">ἀφνειὴν παρὰ πέζαν, ὅπῃ χθονίοιο μετάλλου</l>
<l n="129">ἀργυρέοις ἀγκῶσι μέλας λευκαίνετο <note n="1" place="unspecified" anchored="yes">leukai/neto MSS., leukai/netai Hermann.</note> κευθμών, <note n="2" place="unspecified" anchored="yes">a)gkw/n MSS. repeated from a)gkw=si, kw/qwn Ludsich: perhaps keuqmw/n.</note>
</l>
<pb id="v.2.p.100"/>
<l n="130">τοῦ περὶ χείλεος ἄκρον ἐπʼ ὀμφαλόεντι <note n="1" place="unspecified" anchored="yes">a)mpelo/enti MSS., o)mfalo/enti Ludsich.</note> καρήνῳ <note n="2" place="unspecified" anchored="yes">karh/nw| MSS., Ludsich, koru/mbw| Gracfe, Marcelhas, Koechly.</note>
</l>
<l n="131">κισσὸς ἕλιξ, χρυσέῳ δὲ πέριξ δαιδάλλετο κόσμῳ·</l>
<l n="132">τοῦτον ἄγων ἔστησε βαθυνομένῳ κενεῶνι</l>
<l n="133">ληνὸν ἔτι πνείοντα νεώτερον ὄγκον ὀπώρης,</l>
<l n="134">γλεῦκος, ἀνυμφεύτοιο μέθης ποτόν· οὐ νέμεσις γὰρ</l>
<l n="135">ἀνέρα νικηθέντα πιεῖν ἀμέθυστον ἐέρσην. </l>
<l n="136">ἀλλʼ ὅτε Βάκχος ἄεθλα μέσῳ στήριξεν ἀγῶνι,</l>
<l n="137">ἴδμονας ὀρχηθμοῖο καλέσσατο μάρτυρι φωνῇ·</l>
<l n="138">‘ὅς τις ἀεθλεύσει κυκλούμενος ἴδμονι ταρσῷ</l>
<l n="139">νικήσας τροχαλοῖο ποδός κρίσιν, οὗτος ἑλέσθω</l>
<l n="140">καὶ χρύσεον κρητῆρα καὶ ἡδυπότου χύσιν οἴνου· </l>
<l n="141">ὃς δὲ πέσῃ σφαλεροῖο ποδὸς δεδονημένος ὁλκῷ,</l>
<l n="142">ἥσσονα δʼ ὀρχήσαιτο, καὶ ἥσσονα δῶρα δεχέσθω·</l>
<l n="143">οὐ γὰρ ἐγὼ πάντεσσιν ὁμοίιος· ἀθλοφόρῳ δέ</l>
<l n="144">ἀνέρι νικήσαντι χοροίτυπον ἁβρὸν ἀγῶνα</l>
<l n="145">οὐ τρίποδα στίλβοντα καὶ οὐ ταχὺν ἵππον ὀπάσσω, </l>
<l n="146">οὐ δόρυ καὶ θώρηκα φόνῳ πεπαλαγμένον Ἰνδῶν,</l>
<l n="147">δίσκον ἐς ἰθυκέλευθον ἀκοντιστῆρας ἐγείρων·</l>
<l n="148">οὐδὲ ποδωκείης τέταται δρόμος, οὐ δορὸς αἰχμή</l>
<l n="149">τηλεφόρου· Σταφύλῳ δέ, καταφθιμένῳ Βασιλῆι,</l>
<l n="150">ἀνδρὶ φιλοσκάρθμῳ, φιλοπαίγμονα ταρσὰ γεραίρω· </l>
<l n="151">οὐδὲ παλαισμοσύνῃ μυιαλκέι δῶρα τιταίνω,</l>
<l n="152">οὐ δρόμος ἱπποσύνης, οὐκ Ἤλιδός εἰσιν ἀγῶνες,</l>
<l n="153">οὐ δρόμος Οἰνομάου γαμβροκτόνος· ἡμετέρη γὰρ</l>
<l n="154">νύσσα χορός, βαλβῖδες ἐπισκιρτήματα ταρσῶν,</l>
<l n="155">χεὶρ τροχαλὴ καὶ σκαρθμὸς ἕλιξ, καὶ νεῦμα προσώπου </l>
<pb id="v.2.p.102"/>
<l n="156">ἄστατα κινυμένοιο, καὶ αὐδήεσσα σιωπὴ</l>
<l n="157">δάκτυλα δινεύουσα καὶ ὀρχηστῆρος ὀπωπήν.’</l>
<l n="158">τοῖον ἔπος φαμένου κερόεις Σειληνὸς ἀνίστη,</l>
<l n="159">καὶ τριγέρων βαρύθοντι Μάρων ἀνεπήλατο ταρσῷ</l>
<l n="160">χρύσεον ἀστράπτοντα μέγαν κρητῆρα δοκεύων, </l>
<l n="161">οὐχ ὅτι χρύσεος ἦεν ὑπέρτερος, ἀλλʼ ὅτι μοῦνον</l>
<l n="162">εἶχεν ἐυρραθάμιγγα παλαίτατον ὄγκον ἐέρσης</l>
<l n="163">ἄκρου χείλεος ἄχρις· ἔρως δέ μιν ἡδέος οἴνου</l>
<l n="164">θῆκε νέον, πολιὴν δὲ βιήσατο Βακχιὰς ὀδμή·</l>
<l n="165">καὶ πόδας ἀμφελέλιζεν ἑῆς πειρώμενος ἀλκῆς, </l>
<l n="166">μὴ βαρὺ γῆρας ἔπαυσε λελασμένα γυῖα χορείης.</l>
<l n="167">καὶ ψυχὴν Σταφύλοιο γέρων μειλίξατο φωνῇ,</l>
<l n="168">νηφάλιον λασίῳ προχέων ἔπος ἀνθερεῶνι·</l>
<l n="169">‘εἰμὶ Μάρων, συνάεθλος ἀπενθήτοιο Λυαίου·</l>
<l n="170">δακρυχέειν οὐκ οἶδα· τί δάκρυσι καί Διονύσῳ; </l>
<l n="171">κύκλα ποδῶν ἐμὰ δῶρα ταφήια σῷ παρὰ τύμβῳ·</l>
<l n="172">δέξό με μειδιόωντα· Μάρων οὐκ οἶδε μερίμνας,</l>
<l n="173">οὐ γόον οἶδε Μάρων, οὐ πενθάδος ὄγκον ἀνίης·</l>
<l n="174">ἱμερόεις πέλε λάτρις ἀπενθήτου Διονύσου.</l>
<l n="175">ἵλαθι σεῖο Μάρωνι, καὶ εἰ πίες ὕδατα Λήθης, </l>
<l n="176">δὸς χάριν, ὄφρα πίοιμι παλαιγενέος χύσιν οἴου,</l>
<l n="177">Σειληνὸς δὲ νέης πιέτω νέον ὄγκον ὀπώρης.</l>
<l n="178">καὶ Σταφύλῳ μετὰ πότμον, ἅτε ζώοντι, χορεύσω,</l>
<l n="179">ὅττι χορὸν προβέβουλα φιλοκνίσοιο τραπέζης·</l>
<l n="180">σοί, Στάφυλε, ζώοντι καὶ οὐ πνείοντι χορεύω </l>
<l n="181">κῶμον ἀνακρούων ἐπιτύμβιον· εἰμὶ δὲ Βάκχου,</l>
<l n="182">οὐ θεράπων Φοίβοιο, καὶ οὐ μάθον αἴλινα μέλπειν,</l>
<l n="183">οἷα παρὰ Κρήτεσσιν ἄναξ ἐλίγαινεν Ἀπόλλων</l>
<l n="184">δακρυχέων ἐρατεινὸν Ἀτύμνιον· Ἡλιάδων δὲ</l>
<pb id="v.2.p.104"/>
<l n="185">ξεῖνος ἐγὼ γενόμην, ἀλλότριος Ἠριδανοῖο </l>
<l n="186">εἰμί, νόθος Φαέθοντος ὀλωλότος ἡνιοχῆος·</l>
<l n="187">οὐ Σπάρτης ναέτης, οὐ πένθιμον ἄνθος ἀείρω</l>
<l n="188">σείων ἁβρὰ πέτηλα φιλοκλαύτων ὑακίνθων.</l>
<l n="189">σήμερον, εἰ Μίνωι παρήμενος ἶσα δικάζεις,</l>
<l n="190">εἴτε καὶ ἀνθεμόεσσαν ἔχεις Ῥαδαμάνθυος αὐλήν, </l>
<l n="191">Ἠλυσίου λειμῶνος ἐν ἄλσεσιν ἁβρὸν ὁδεύων,</l>
<l n="192">κέκλυθι σεῖο Μάρωνος· ἐγὼ δέ σοι ἀντὶ κυπέλλων</l>
<l n="193">ἀσπόνδοις στομάτεσσιν ἐρεύγομαι ἔμφρονα λοιβήν·</l>
<l n="194">ἵλαθι σεῖο Μάρωνι, δίδου δέ μοι οἴνοπα νίκην,</l>
<l n="195">νίκην πασιμέλουσαν· ἐγὼ δέ σοι ὑψόθι τύμβου </l>
<l n="196">σπείσω ἐμῶν χρυσέων πρωτάγρια καλὰ κυπέλλων</l>
<l n="197">ἀρχόμενος κρητῆρος ἐμῆς μετʼ ἀέθλια νίκης.’</l>
<l n="198">ὣς εἰπὼν ἐχόρευε Μάρων ἑλικώδεϊ ταρσῷ,</l>
<l n="199">δεξιὸν ἐκ λαιοῖο μετήλυδα ταρσὸν ἀμείβων,</l>
<l n="200">σιγὴν ποικιλόμυθον ἀναυδέι χειρὶ χαράσσων· </l>
<l n="201">ὀφθαλμοὺς δʼ ἐλέλιζεν ἀλήμονας, εἰκόνα μύθων,</l>
<l n="202">νεύματι τεχνήεντι νοήμονα ῥυθμὸν ὑφαίνων·</l>
<l n="203">καὶ κεφαλὴν ἐτίνασσε καὶ ἤθελε βόστρυχα σείειν,</l>
<l n="204">εἰ μὴ γυμνὰ μέτωπα λιπότριχος εἶχε καρήνου.</l>
<l n="205">οὐδὲ μέν, οἷα γέρων Τιτήνιον αἷμα κομίζων, </l>
<l n="206">ἔγραφε φωνήεντι τύπῳ Τιτηνίδα φύτλην,</l>
<l n="207">οὐ Κρόνον ἠὲ Φάνητα παλαίτερον, οὐδὲ γενέθλην</l>
<l n="208">ἠελίου Τιτῆνος ὁμόχρονον ἥλικι κόσμῳ·</l>
<l n="209">ἀλλὰ λιπὼν ξύμπαντα καὶ ἀρχαίης χύσιν ὕλης</l>
<l n="210">οἰνοχόον Κρονίδαο σοφῇ ποίκιλλε σιωπῇ </l>
<l n="211">Ζηνὶ δέπας τανύοντα καὶ ἀθανάτων χορὸν ἄλλων</l>
<l n="212">αἰὲν ἐπασσυτέροισιν ἐυφραίνοντα κυπέλλοις,</l>
<l n="213">ἢ ζαθέην προχέοντα κατὰ κρητῆρος ἐέρσην·</l>
<pb id="v.2.p.106"/>
<l n="214">ἦν δέ οἱ ἁρμονίη γλυκερὸν ποτόν· ἀλλὰ καὶ αὐτὴν</l>
<l n="215">νέκταρ ἀρυομένην ὠρχήσατο παρθένον Ἥβην· </l>
<l n="216">εἰς Σατύρους δʼ ὁρόων Γανυμήδεος ἔγραφε μορφὴν</l>
<l n="217">χερσὶν ἀφωνήτοισι, καὶ ὁππότε δέρκετο Βάκχας,</l>
<l n="218">ἥβην χρυσοπέδιλον ἐχέφρονι δείκνυε σιγῇ.</l>
<l n="219">τοῖα Μάρων ἐχάρασσε πολύτροπα δάκτυλα πάλλων,</l>
<l n="220">καὶ ποδὸς εὐρύθμοιο σοφὴν ἀνεσείρασεν ὁρμήν, </l>
<l n="221">ἀσταθέος τελέσας πολυκαμπέα μέτρα χορείης.</l>
<l n="222">ἵστατο δὲ τρομέων, δεδοκημένος ὄμματι λοξῷ,</l>
<l n="223">τίς τίνα νικήσειε, τίς εἰς ἑὸν οἶκον ἱκάνοι</l>
<l n="224">μείζονα καὶ πλήθοντα μέθης κρητῆρα κομίζων.</l>
<l n="225">Σειληνὸς δʼ ἐχόρευε· πολυστρέπτοιο δὲ τέχνης </l>
<l n="226">σύμβολα τεχνήεντα κατέγραφε σιγαλέη χείρ.</l>
<l n="227">καἰ παλάμαις τότε τοῖος ἔην τύπος, ὥς ποτε πολλὴ</l>
<l n="228">υἱέι Κυρήνης ἔρις ἔμπεσε καὶ Διονύσῳ</l>
<l n="229">ἀμφὶ πότου, μάκαρες δὲ συνήιον· οὐ τότε πυγμή.</l>
<l n="230">οὐ δρόμος, οὐ τότε δίσκος ἀέθλια· παιδὶ Φοίβου </l>
<l n="231">ὄργανα κεῖτο κύπελλα μεμηλότα καί Διονύσῳ</l>
<l n="232">καὶ δίδυμοι κρητῆρες, ὁ μὲν χρονίου χύσιν οἴνου,</l>
<l n="233">ὃς δὲ φέρων νέα δῶρα φιλοπτόρθοιο μελίσσης·</l>
<l n="234">καὶ Κρονίδης ἐκάθητο δικασπόλος, ἀθλοφόροις δὲ</l>
<l n="235">ἁβρὸς ἀγὼν τετάνυστο μελισταγέος περὶ νίκης· </l>
<l n="236">ὄργανα κεῖτο κύπελλα· καὶ, ὡς χρυσόπτερος Ἑρμῆς,</l>
<l n="237">αὐτὸς Ἔρως ἐρόεις ἐναγώνιος εἰς μέσον ἔστη,</l>
<l n="238">χειρὶ μιῇ καὶ κισσὸν ἔχων καὶ θαλλὸν ἐλαίης,</l>
<l n="239">Βάκχῳ κίσσινον ἄνθος, Ἀρισταίῳ δὲ προτείνων</l>
<l n="240">στέμμασι Πισαίοισιν ἐοικότα θαλλὸν ἐλαίης, </l>
<l n="241">Παλλάδος ἁγνὸν ἄγαλμα. μελικρήτῳ δὲ κυπέλλῳ</l>
<pb id="v.2.p.108"/>
<l n="242">πρῶτος Ἀρισταῖος κεράσας ὠδῖνα μελίσσης</l>
<l n="243">ὤρεγεν ἀθανάτοισι σοφὸν ποτόν, ἄλλον ἐπʼ ἄλλῳ</l>
<l n="244">εὐφραίνων, καὶ ἔνειμε δέπας στοιχηδὸν ἑκάστῳ·</l>
<l n="245">τοῖσι μὲν ἀρχομένοισιν ἐυρραθάμιγγος ἐέρσης </l>
<l n="246">ὀξύτατος κόρος ἔσκεν, ἀρυομένων δὲ κυπέλλων</l>
<l n="247">τὸ τρίτον ἠρνήσαντο, καὶ οὐχ ἥψαντο τετάρτου,</l>
<l n="248">καὶ μέλιτος μέμψαντο ταχὺν κόρον· ἡδυπότου δὲ</l>
<l n="249">ἁβροχίτων Διόνυσος ἀπὸ κρητῆρος ἀφύσσων</l>
<l n="250">κούφισε δισσὰ κύπελλα καὶ ὤρεγε δίζυγι παλμῷ </l>
<l n="251">τὸ πρῶτον Κρονίδῃ, τὸ δὲ δεύτερον ὤπασεν Ἥρῃ,</l>
<l n="252">πατροκασιγνήτῳ τρίτατον δέπας ἐννοσιγαίῳ·</l>
<l n="253">ἑξείης δʼ ἅμα πᾶσι θεοῖς καὶ Ζηνὶ τοκῆι</l>
<l n="254">τερπομένοις ἐκέρασσε, κατηφιόωντι δὲ μούνῳ</l>
<l n="255">μειδιόων ἐτίταινε δέπας ζηλήμονι Φοίβῳ· </l>
<l n="256">οἱ δὲ πολυσπερέεσσι νόον θέλγοντο κυπέλλοις,</l>
<l n="257">διψαλέοι δʼ ἔτι μᾶλλον ἀεὶ γίνοντο πιόντες,</l>
<l n="258">καὶ πάλιν ᾔτεον ἄλλο, καὶ οὐ κόρος ἔσκε κυπέλλων.</l>
<l n="259">ἀθάνατοι δʼ ὀλόλυξαν, ἐπετρέψαντο δὲ Βάκχῳ</l>
<l n="260">οἰνάδος ἡδυπότοιο φέρειν πρεσβήια νίκης· </l>
<l n="261">καὶ μεθύων ἀκίχητος Ἔρως, ὀχετηγὸς ἀγῶνος,</l>
<l n="262">κισσῷ βοτρυόεντι κόμην ἔστεψε Λυαίου.</l>
<l n="263">τοῦτο σοφῇ παλάμῃ κερόεις Σειληνὸς ὑφαίνων</l>
<l n="264">δεξιτερὴν μὲν ἔπαυσε, πολυσκάρθμῳ δὲ πεδίλῳ</l>
<l n="265">ἐκ χθονὸς ᾐώρητο καὶ ἠέρι πέμπεν ὀπωπάς, </l>
<l n="266">πῇ μὲν ἐπʼ ἀλλήλοισιν ὁμόζυγα ταρσὰ συνάπτων,</l>
<l n="267">πῇ δὲ διαζεύξας ἑτεραλκέι πάλλετο τέχνῃ,</l>
<l n="268">ἄλλοτε πουλυέλικτος ὑπὲρ δαπέδοιο χορεύων</l>
<l n="269">ὀρθὸς ἐπὶ πτέρναις ἑλικώδεϊ σείετο παλμῷ·</l>
<pb id="v.2.p.110"/>
<l n="270">δεξιτερῷ δʼ ἄγναμπτος ἐπεστηρίζετο ταρσῷ </l>
<l n="271">δάκτυλον ἄκρον ἔχων ἑτέρου ποδός, ἢ γόνυ κάμψας</l>
<l n="272">συμφερταῖς παλάμῃσιν ἢ ἐκταδίην πτύχα μηρῶν</l>
<l n="273">Σειληνὸς βαρύγουνος, ἔχων ποδὸς ὄρθιον ὁρμήν·</l>
<l n="274">καὶ πόδα λαιὸν ἄειρεν ἐπὶ πλευροῖο καὶ ὤμου</l>
<l n="275">κουφίζων ἑλικηδόν, ὀπισθοτόνῳ δʼ ὑπὸ τέχνῃ </l>
<l n="276">καμπύλον ᾐώρησεν ἐπʼ αὐχένι ταρσὸν ἑλίξας·</l>
<l n="277">καὶ βαλίῃ στροφάλιγγι παλιννόστοιο χορείης</l>
<l n="278">ὕπτιος αὐτοέλικτος ἐκάμπτετο κυκλάδι τέχνῃ</l>
<l n="279">πεπταμένην ἐπίκυρτον ἐς ἠέρα γαστέρα φαίνων,</l>
<l n="280">τὴν αὐτὴν στεφανηδὸν ἀτέρμονα νύσσαν ἀμείβων· </l>
<l n="281">καὶ κεφαλὴ πεφόρητο παρήορος, οἷά περ αἰεὶ</l>
<l n="282">ἁπτομένη δαπέδοιο καὶ οὐ ψαύουσα κονίης·</l>
<l n="283">καὶ ποδὶ λαχνήεντι πέδον Σειληνὸς ἀμύσσων</l>
<l n="284">ἄστατος ἔνθα καὶ ἔνθα ποδῶν βακχεύετο παλμῷ.</l>
<l n="285">καὶ τότε γούνατα κάμνε, τινασσομένου δὲ καρήνου </l>
<l n="286">ὕπτιος αὐτοκύλιστος ἐπωλίσθησεν ἀρούρῃ·</l>
<l n="287">καὶ ποταμὸς μορφοῦτο· δέμας δέ οἱ ἔβλυεν ὕδωρ</l>
<l n="288">χεύμασιν αὐτομάτοισιν· ἀμειβομένου δὲ μετώπου</l>
<l n="289">εἰς προχοὴν ἐπίκυρτον ἐκυμαίνοντο κεραῖαι,</l>
<l n="290">καὶ ῥόθιον κορυφοῦτο κυκώμενον ὕψι καρήνου, </l>
<l n="291">καὶ βυθὸς ἰχθυόεις ψαμάθῳ κοιλαίνετο γαστήρ·</l>
<l n="292">Σειληνοῦ δὲ χυθέντος ἀμειβομένη πέλε χαίτη</l>
<l n="293">εἰς θρύον αὐτοτέλεστον· ὑπὲρ ποταμοῖο δὲ γείτων</l>
<l n="294">ὀξυτενὴς σύριζε δόναξ δεδονημένος αὔραις</l>
<l n="295">αὐτοφυής. γλυκερὴν δὲ Μάρων ἀνεδήσατο νίκην, </l>
<l n="296">ἀγκὰς ἔχων κρητῆρα βεβυσμένον ἡδέος οἴνου·</l>
<l n="297">Σειληνοῦ δὲ χυθέντος ἀέθλιον, οἷά τε λοιβήν,</l>
<l n="298">ἀργύρεον κρητῆρα λαβὼν ἔρριψε ῥεέθροις,</l>
<l n="299">καὶ προχοὰς ἐμέθυσσε χοροπλεκέος ποταμοῖο,</l>
<l n="300">χῶρος ὅθεν κρητῆρος ἐπώνυμος, ἡδυπότου δὲ </l>
<pb id="v.2.p.112"/>
<l n="301">Σειληνοῦ κελάδοντος ἀκούεται Εὔιον ὕδωρ.</l>
<l n="302">καί τινα μῦθον ἔλεξε Μάρων ποταμηίδι πηγῇ·</l>
<l n="303">‘οὔ σε Μάρων, Σειληνέ, Βιάζεται· εἰς σὲ δὲ ῥίψω</l>
<l n="304">οἶνον ἐρευθιόωντα καὶ οἰνοδόκον σε καλέσσω.</l>
<l n="305">δέξο, μέθης ἀκόρητε, τεὸν μέθυ, δέχνυσο Βάκχου </l>
<l n="306">ἀργύρεον κρητῆρα, καὶ ἔσσεαι ἀργυροδίνης.</l>
<l n="307">εἰλιπόδη Σειληνέ, καὶ ἐν προχοῇσι χορεύεις,</l>
<l n="308">σεῖο ποδῶν στροφάλιγγα καὶ ἐν ῥοθίοισι φυλάσσεις,</l>
<l n="309">εἰσέτι κωμάζεις διερὸν τύπον· ἀλλὰ σὺ Βάκχαις</l>
<l n="310">ἵλαθι καὶ Σατύροισι καὶ οἰνοδότῃσιν ὀπώραις, </l>
<l n="311">Σειληνοὺς δὲ φύλασσε, τεῆς βλάστημα γενέθλης·</l>
<l n="312">ἀκροπότῃ δὲ Μάρωνι χαρίζεο, μηδέ σε νίκης</l>
<l n="313">ζῆλον ὑποκλέπτοντα καὶ ὲν ποταμοῖσι νοήσω.</l>
<l n="314">ὕδασι μᾶλλον ἄεξε Μαρωνίδος οἶνον ὀπώρης·</l>
<l n="315">ἔσσο καὶ ἐν ποταμοῖσιν ὁμοφρονέων Διονύσῳ. </l>
<l n="316">νήπιε, τίς σε δίδαξεν ἀρειοτέροισιν ἐρίζειν;</l>
<l n="317">Σειληνὸς πάλιν ἄλλος, ὑπέρβιον αὐλὸν ἀμείβων,</l>
<l n="318">αὐχένα γαῦρον ἄειρε καὶ εἰς ἔριν ἤλυθε Φοίβῳ·</l>
<l n="319">ἀλλά ἑ γυμνώσας λασίου χροός, ἔρνεϊ δήσας,</l>
<l n="320">ἔμπνοον ἀσκὸν ἔθηκε, καὶ ὑψόθι πολλάκι δένδρου </l>
<l n="321">ἐνδόμυχος κόλπωσε τύπον μιμηλὸν ἀήτης,</l>
<l n="322">οἶα πάλιν μέλποντος ἀσιγήτοιο νομῆος·</l>
<l n="323">καἰ μιν ἐποικτείρων μορφώσατο Δελφὸς Ἀπόλλων,</l>
<l n="324">καὶ ποταμὸν ποίησεν ὁμώνυμον· εἰσέτι κείνου</l>
<l n="325">Σειληνοῦ λασίοιο φατίζεται ἀγκύλον ὕδωρ, </l>
<l n="326">καὶ κτύπον ἠνεμόφοιτον ἐρεύγεται, οἶά περ αἰεὶ</l>
<l n="327">ἀντιτύποις δονάκεσσι μελιζομένου Φρυγὸς αὐλοῦ.</l>
<l n="328">καὶ σὺ δέμας μετάμειψας ἀρείονι νεῖκος ἀνάψας</l>
<pb id="v.2.p.114"/>
<l n="329">Σειληνῷ προτέρῳ πανομοίιος. ἀλλὰ σὺ νύμφην</l>
<l n="330">μηκέτι μαστεύσειας ἀσάμβαλον ἠθάδα Βάκχην, </l>
<l n="331">Βάκχην λυσιέθειραν ὀρειάδα· λυσικόμων γὰρ</l>
<l n="332">Νηιάδων ἀπέλεθρος ἐυφραίνει σε γενέθλη.</l>
<l n="333">μηκέτι μαστεύσῃς ὀφιώδεα δεσμὰ Λυαίου,</l>
<l n="334">ἐγχέλυας μεθέπων σκολιὴν ὠδῖνα ῥεέθρων,</l>
<l n="335">καὶ στικταῖς φολίδεσσιν ἀρηρότες ἀντὶ δρακόντων </l>
<l n="336">ἰχθύες ὑμετέροισιν ἐφερπύζουσι ῥεέθροις.</l>
<l n="337">εἰ δὲ σὺ βοτρυόεντος ἐνοσφίσθης Διονύσου.</l>
<l n="338">μᾶλλον ἐπολβίζω σε· σὺ γὰρ καὶ βότρυν ἀέξεις·</l>
<l n="339">τί πλέον ἤθελες ἄλλο τεῶν θρεπτῆρα ῥοάων</l>
<l n="340">Ζῆνα φέρων μετὰ Βάκχον, ὅλης γενετῆρα γενέθλης; </l>
<l n="341">ἀντὶ τεῶν Σατύρων ποταμῶν στίχες· ἀντὶ δὲ ληνοῦ</l>
<l n="342">Ὠκεανοῦ κελάδοντος ὑπὲρ νώτοιο χορεύεις.</l>
<l n="343">εἴκελον εἶδος ἔχεις καὶ ἐν ὕδασιν· οὐ νέμεσις δὲ</l>
<l n="344">Σειληνὸν κομόωντα βοοκραίροισι μετώποις</l>
<l n="345">ταυρείην κερόεσσαν ἔχειν ποταμηίδα μορφήν.’ </l>
<l n="346">εἶπε Μάρων· καὶ πάντες ἐθάμβεον ἀγκύλον ὕδωρ</l>
<l n="347">Σειληνοῦ ζαχύτοιο κυβιστητῆρος ἰδόντες.</l>
<l n="348">ἰσοφυὲς μίμημα πολυγνάμπτου ποταμοῖο.</l>
</div1>
<pb id="v.2.p.116"/>
<div1 type="book" n="20">
<argument>
<l n="1">εἰκοστὸν μεθέπει φονίου βουπλῆγα Λυκούργου,</l>
<l n="2">εἰς βυθὸν ἰχθυόεντα διωκομένου Διονύσου.</l>
</argument>
<l n="1">λῦτο δʼ ἀγών· Σάτυροι δὲ σὺν εὐθύρσῳ Διονύσῳ</l>
<l n="2">βότρυος ἀφνειοῖσιν ἐναυλίζοντο μελάθροις.</l>
<l n="3">τοῖσι δὲ δαινυμένοις ἐπεκώμασαν οἰνάδες Ὧραι·</l>
<l n="4">καὶ κτύπος ἦν τυπάνων ἐπιδόρπιος, ὀξὺ δὲ σύρεγξ</l>
<l n="5">ἀμφιλαφὴς ἐλίγαινεν, ἀρυόμενοι δὲ κυπέλλοις </l>
<l n="6">οἰνοχόοι μογέεσκον ἀλωφήτῳ παρὰ δείπνῳ·</l>
<l n="7">καὶ πλέον αἰτίζεσκον ὀπάονας οἶνον ἀφύσσειν</l>
<l n="8">δαιτυμόνες σαίνοντες· ἀνεσκίρτησε δὲ Βάκχη</l>
<l n="9">κύμβαλα δινεύουσα, φιλοσκάρθμοιο δὲ κούρης</l>
<l n="10">ἄπλοκος ἀκρήδεμνος ἐσείετο βόστρυχος αὔραις. </l>
<l n="11">καὶ θεὸς ἀμπελόεις, καλέσας Σταφύλοιο γυναῖκα,</l>
<l n="12">αὐχμὸν ἀποσμήξας ἐπεκόσμεεν οἴνοπι πέπλῳ·</l>
<l n="13">καὶ Πίθου εὐρυγένειον ὅλον ῥυπόωντα καθήρας</l>
<l n="14">ἀργεννῷ παλίνορσος ἀνεχλαίνωσε χιτῶνι.</l>
<l n="15">ῥίψας πένθιμα πέπλα χυτῇ πεπαλαγμένα τέφρῃ· </l>
<l n="16">οὐκέτι δʼ αὐτοχύτοισι παρήια δάκρυσι δεύων</l>
<l n="17">βότρυς ἀνεστενάχιζε, Διωνύσῳ δὲ πιθήσας</l>
<l n="18">φωριαμοὺς ὤιξε θυώδεας· οἰγομένων δὲ</l>
<l n="19">μαρμαρυγὴ σελάγιζε πολυγλήνων ἀπὸ πέπλων·</l>
<l n="20">κεῖθεν ἑλὼν Σταφύλου βασιλήια φαιδρὰ τοκῆος </l>
<pb id="v.2.p.118"/>
<l n="21">δύσατο πορφυρέῳ πεπαλαγμένα φάρεα κόχλῳ,</l>
<l n="22">καὶ θαλίης ψαύοντι συνειλαπίναζε Λυαίῳ.</l>
<l n="23">τοῖσι δὲ τερπομένοισιν ἀνέδραμεν Ἕσπερος ἀστὴρ</l>
<l n="24">φέγγος ἀναστείλας χοροτερπέος ἠριγενείης.</l>
<l n="25">δαιτυμόνων δὲ φάλαγγες ἀμοιβαδὶς ἔνδοθεν αὐλῆς </l>
<l n="26">ὕπνου δῶρον ἕλοντο βαθυστρώτων ἐπὶ λέκτρων.</l>
<l n="27">καὶ Πίθος ἄλχι Μάρωνος ἀνήιεν εἰς μίαν εὐνήν,</l>
<l n="28">νεκταρέης εὔοδμον ἀναβλύζων πόμα ληνοῦ,</l>
<l n="29">ἀλλήλους δʼ ἐμέθυσσαν ἴσην πέμποντες ἀυτμὴν</l>
<l n="30">πάννυχον. Εὐπετάλη δέ, τιθηνήτειρα Λυαίου, </l>
<l n="31">δαλὸν ἀναψαμένη καὶ Βότρυϊ καὶ Διονύσῳ</l>
<l n="32">δισσὴν ἀμφοτέροις ἁλιπόρφυρον ἔντυεν εὐνήν·</l>
<l n="33">γείτονι δʼ ἐν θαλάμῳ Σατύρων δίχα, νόσφι Λυαίου,</l>
<l n="34">ἀμφίπολοι στορέσαντο λέχος χρύσειον ἀνάσσῃ.</l>
<l n="35">Βάκχῳ δʼ ἦλθεν ὄνειρος, Ἔρις πολέμοιο τιθήνη, </l>
<l n="36">ἅρμασι μιμηλοῖσιν ἐφεδρήσσουσα λεόντων,</l>
<l n="37">Ῥείης εἶδος ἔχουσα, φιλοκροτάλοιο θεαίνης·</l>
<l n="38">καὶ Φόβος ἡνιόχευεν ὀνειρείων ζυγὰ δίφρων</l>
<l n="39">ἀντιτύποις μελέεσσι νόθος μορφούμενος Ἄττις,</l>
<l n="40">καὶ θρόον ὀξὺν ἔχων ἁπαλόχροος ἄρσενι μορφῇ </l>
<l n="41">ἡνίοχον Κυβέλης ἀπεμάξατο θήλεϊ φωνῇ·</l>
<l n="42">Βάκχου δʼ ὑπναλέοιο παρεστηκυῖα καρήνῳ</l>
<l n="43">φοιτὰς Ἔρις νεμέσησε, καὶ ἐγρεμόθῳ φάτο φωνῇ·</l>
<l n="44">‘ὑπνώεις, Διόνυσε θεηγενές· εἰς ἐνοπὴν δὲ</l>
<l n="45">Δηριάδης καλέει σε, καὶ ἐνθάδε κῶμον ἐγείρεις· </l>
<l n="46">μητρυιὴ δʼ ὁρόωσα τεὴν φύξηλιν Ἐνυὼ</l>
<l n="47">Ἥρη κερτομέει σε, σὺ δὲ στρατὸν εἰς χορὸν ἕλκεις.</l>
<l n="48">αἰδέομαι Κρονίωνι φανήμεναι, ἄζομαι Ἥρην,</l>
<l n="49">ἄζομαι ἀθανάτους, ὅτι μὴ κάμες ἄξια Ῥείης·</l>
<pb id="v.2.p.120"/>
<l n="50">Τιτήνων δʼ ὀλετῆρα, προασπιστῆρα τοκῆος, </l>
<l n="51">αὐχένα γαῦρον ἔχοντα κατʼ οὐρανὸν Ἄρεα φεύγω,</l>
<l n="52">ἀσπίδα κουφίζοντα διάβροχον ἠθάδι λύθρῳ·</l>
<l n="53">καὶ γνωτὴν δέο μᾶλλον, ἀριστογόνοιο τοκῆος</l>
<l n="54">αὐτοτελῆ γονόεντος ἀμήτορα παῖδα καρήνου,</l>
<l n="55">Παλλάδα δειμαίνω κορυθαιόλον, ὅττι καὶ αὐτὴ </l>
<l n="56">μέμφεται ἄρσενα Βάκχον ἀεργέα θῆλυς Ἀθήνη·</l>
<l n="57">εἴκαθεν αἰγίδι θύρσος, ἐπεί ποτε Παλλὰς ἀγήνωρ</l>
<l n="58">αἰγίδα κουφίζουσα πύλας ἔστεψεν Ὀλύμπου,</l>
<l n="59">Τιτήνων σκεδάσασα θυελλήεσσαν Ἐνυώ,</l>
<l n="60">πατρῴου δʼ ἐγέραιρε σοφὴν ὠδῖνα καρήνου· </l>
<l n="61">καὶ σὺ Διὸς γονόεσσαν ἐπαισχύνεις πτύχα μηροῦ.</l>
<l n="62">ἠνίδε, πῶς γελόωσι καὶ Ἑρμείας καὶ Ἀπόλλων,</l>
<l n="63">ὃς μὲν ἀερτάζων δίδυμον βέλος εἰσέτι λύθρῳ</l>
<l n="64">ὑψιλόφων τεκέων πεπαλαγμένον Ἰφιμεδείης,</l>
<l n="65">ὃς δὲ καταφθιμένοιο πολυβλεφάροιο νομῆος </l>
<l n="66">ῥάβδον ἔχων ὀλέτειραν· ἐγὼ δʼ ἐμὸν αἰθέρα φεύγω</l>
<l n="67">μῶμον ἀλυσκάζουσα φυγοπτολέμου Διονύσου.</l>
<l n="68">θύρσους δʼ ἠρεμέοντας ὀπιπεύουσα Λυαίου</l>
<l n="69">μέμφεται ὀρχηστῆρι φιλοσκοπέλῳ Διονύσῳ</l>
<l n="70">παρθένος ἰοχέαιρα, κυβερνήτειρα δὲ δίφρου </l>
<l n="71">οὐτιδανῶν ἐλάφων, βαλίων ὀλέτειρα λαγωῶν,</l>
<l n="72">μέμφεται οὐρεσίφοιτος ὀρειάδος ἐγγύθι Ῥείης</l>
<l n="73">πορδαλίων ἐλατῆρι καὶ ἡνιοχῆι λεόντων.</l>
<l n="74">παιδὸς ἐμοῦ Διὸς οἶκον ἀναίνομαι· ἐν γὰρ Ὀλύμπῳ</l>
<l n="75">ἅζομαι αὐχήεσσαν ἀγαλλομένην ἔτι Λητώ, </l>
<l n="76">ἰὸν ἐμοὶ τανύουσαν ἑῶν χραισμήτορα λέκτρων,</l>
<l n="77">γηγενέος Τιτυοῖο ποθοβλήτοιο φονῆα.</l>
<l n="78">καὶ διδύμαις ὀδύνῃσιν ἱμάσσομαι, ὅττι δοκεύω</l>
<l n="79">ἀχνυμένην Σεμέλην καὶ ἀγήνορος ἀστέρα Μαίης.</l>
<pb id="v.2.p.122"/>
<l n="80">οὐ σὺ Διὸς τεκέεσσιν όμοίιος· οὐ κτάνες ἰῷ </l>
<l n="81">Ὦτον ἀπειλητῆρα καὶ ὑψιπόδην Ἐφιάλτην,</l>
<l n="82">οὐ Τιτυὸν πτερόεντι τεῷ κατέπεφνες ὀτστῷ.</l>
<l n="83">οὐ θρασὺν Ὠρίωνα δυσίμερον, οὐ πρόμον Ἥρης</l>
<l n="84">Ἄργον, ἀεξικάκοιο βοοσκόπον υἱὸν ἀρούρης,</l>
<l n="85">Ζηνὸς ὀπιπευτῆρα βοοκραίρων ὑμεναίων· </l>
<l n="86">ἀλλὰ παρὰ Σταφύλῳ καὶ Βότρυϊ κῶμον ὑφαίνεις,</l>
<l n="87">ἀκλειὴς ἀσίδηρος ἐποίνιον ὕμνον ἀείδων·</l>
<l n="88">αἰσχύνεις Σατύρων χθόνιον γένος, ὅττι καὶ αὐτοὶ</l>
<l n="89">Βακχιάδος ψαύοντες ἀναιμάκτοιο χορείης</l>
<l n="90">Ἄρεος ἐλπίδα πᾶσαν ἐπετρέψαντο κυπέλλοις. </l>
<l n="91">ἔστι καὶ εἰλαπίνη μετὰ φύλοπιν, ἔστι χορεύειν</l>
<l n="92">Ἰνδῴην μετὰ δῆριν ἔσω Σταφύλοιο μελάθρων·</l>
<l n="93">πηκτίδες ἄψ αὔουσιν ἐνυαλίην μετὰ νίκην·</l>
<l n="94">νόσφι πόνων οὐκ ἔστιν ἀνέμβατον αἰθέρα ναίειν·</l>
<l n="95">οὐ πέλε ῥηιδίη μακάρων ὁδός· ἐξ ἀρετῆς δὲ </l>
<l n="96">ἀτραπὸς Οὐλύμποιο θεόσσυτος εἰς πόλον ἕλκει.</l>
<l n="97">τέτλαθι καὶ σὺ πόνους πολυειδέας· οὐρανίην γὰρ</l>
<l n="98">Ἥρη σοὶ κοτέουσα Διὸς μαντεύεται αὐλήν.’</l>
<l n="99">ὥς φαμένη πεπότητο. θεὸς δʼ ἀνεπήλατο λέκτρων,</l>
<l n="100">φρικτὸν ἔχων ἔτι δοῦπον ἀπειλητῆρος ὀνείρου<gap/>
</l>
<l n="101">καὶ θρασὺς ἄνθορε Βότρυς, ἑὸν δʼ ἔνδυνε χιτῶνα</l>
<l n="102">Σιδονίης ἀκτῖνας ἀκοντίζοντα θαλάσσης,</l>
<l n="103">καὶ χρυσέῳ συνέεργεν ἀρηρότα ταρσὰ πεδίλῳ·</l>
<l n="104">ὤμοις δʼ ἀκαμάτοις διμερῆ κληίδα φυλάσσων</l>
<l n="105">φαιδρὸν ἁλιχλαίνων περονήσατο φᾶρος ἀνάκτων, </l>
<l n="106">πατρῴην λαγόνεσσι βαλὼν ὑψήνορα μίτρην,</l>
<pb id="v.2.p.124"/>
<l n="107">σκῆπτρον ἔχων. Σάτυροι δὲ δαφοινήεσσαν ἀπήνην</l>
<l n="108">πορδαλίων ἔζευξαν ἐπειγομένῳ Διονύσῳ·</l>
<l n="109">Σειληνοὶ δʼ ἀλάλαζον· ἐμυκήσαντο δὲ Βάκχαι</l>
<l n="110">θυρσοφόροι· στρατιαὶ δὲ συνήλυδες εἰς μόθον Ἰνδῶν </l>
<l n="111">στοιχάδες ἐρρώοντο· καὶ ἔβρεμεν αὐλὸς Ἐνυοῦς·</l>
<l n="112">κεκριμένας δὲ φάλαγγας ἐκόσμεον ἡγεμονῆες.</l>
<l n="113">καί τις ὑπὲρ νώτοιο θορὼν ἐπιβήτορι παλμῷ</l>
<l n="114">εἰς δρόμον ἐσσυμένης λοφίην ἐπεμάστιεν ἄρκτου</l>
<l n="115">λυσσαλέης· ἕτερος δὲ δασύτριχα γαστέρα νύσσων </l>
<l n="116">ἄγριον ἡνιόχευε καλαύροπι ταῦρον ἀλήτην,</l>
<l n="117">πλευραῖς ἀμφοτέραις κεχαλασμένα ταρσὰ συνάπτων·</l>
<l n="118">ὅς δὲ δασυστέρνων ῥαχίης ἐπέβαινε λεόντων</l>
<l n="119">αὐχενίων πλοκάμων δεδραγμένος ἀντὶ χαλινοῦ.</l>
<l n="120">καὶ μέγαρον πατρῷον ὁμοῦ καὶ κλῆρον ἐάσας </l>
<l n="121">βότρυς ἐρευθήεις, τετράζυγον ἄρμα τιταίνων,</l>
<l n="122">σύνδρομος ἡνιόχευε φιλοσταφύλῳ Διονύσῳ,</l>
<l n="123">δμῶας ἔχων κατόπισθε· μέθῃ δʼ ἄμα μητέρι νύμφη</l>
<l n="124">λευκοχίτων ἀνέβαινεν ἐς ἀργυρόκυκλον ἀπήνην,</l>
<l n="125">καὶ ζυγίων Φασύλεια κυβερνήτειρα λεπάδνων </l>
<l n="126">εἰς λόφον ἡμιόνων χρυσέην ἐλέλιζεν ἱμάσθλην·</l>
<l n="127">καὶ Πίθος εὐρυκάρηνος, ὀπίστερον ἅρμα τιταίνων,</l>
<l n="128">ἔσπετο θητεύων καὶ Βότρθϊ καὶ Διονύσῳ.</l>
<l n="129">οὐ μὲν ἔην ἀγέραστος· ἑλὼν δέ μιν εἰς χθόνα Λυδῶν</l>
<l n="130">Βάκχος ἄναξ ἔστησε μέθης ἐγκύμονι ληνῷ, </l>
<l n="131">δεχνύμενον χυτὸν ὄγκον ἐυρραθάμιγγος ὀπώρης</l>
<l n="132">ἄγγεσιν οἰνοδόκοις, ὅθεν οὔνομα τοῦτο φυλάσσων</l>
<l n="133">πορφυρέῳ κενεῶνι πίθος παρὰ γείτονι ληνῷ</l>
<l n="134">ἵσταται Εὔια δῶρα δεδεγμένος εἰσέτι Βάκχου,</l>
<l n="135">σῆμα Πίθου προτέροιο· καὶ εἰ βροτέην λάχε φωνήν, </l>
<l n="136">τοῖον ἔπος Σατύροισιν ἐρεύγετο κῶμον ἀκούων·</l>
<l n="137">‘εἰμὶ Πίθος, προτέροιο φερώνυμος, ἄγχι δὲ ληνοῦ</l>
<pb id="v.2.p.126"/>
<l n="138">δέχνυμαι ἡμερίδων γλυκερὸν ῥόον· Ἀσσυρίου δὲ</l>
<l n="139">λάτρις ἐγὼ Σταφύλου καὶ Βότρυος, ἀμφοτέρους δὲ</l>
<l n="140">νηπιάχους ἔθρεψα γέρων τροφός· εἰσέτι δʼ ἄμφω, </l>
<l n="141">οἶα πάλιν ζώοντας, ἐμαῖς λαγόνεσσιν ἀείρω.’</l>
<l n="142">καὶ τὰ μὲν ὣς ἤμελλε μετὰ χρόνον ὀψὲ τελέσσαι</l>
<l n="143">Βάκχος ἄναξ. περόων δὲ Τύρον καὶ Βύβλον ὁδεύων</l>
<l n="144">καὶ ποταμοῦ θυόεντος Ἀδώνιδος εὔγαμον ὔδωπ</l>
<l n="145">καὶ σκόπελον Λιβάνοιο καὶ ἔνδια Κυπρογενείης, </l>
<l n="146">Ἀρραβίης ἐπέβαινε, καὶ εὐόδμων ὑπὸ δένδρων</l>
<l n="147">Νυσιάδος τανύφυλλον ἐθάμβεε δειράδα λόχμης</l>
<l n="148">καὶ πόλιν αἰπύδμητον, ἀκοντοφόρων τροφὸν ἀνδρῶν.</l>
<l n="149">ἔνθά τις, Ἄρεος αἷμα, μιαιφόνος ᾤκεεν ἀνήρ,</l>
<l n="150">ἤθεσι ῥιγεδανοῖσιν ἔχων μίμημα τοκῆος, </l>
<l n="151">ὀθνείους ἀθέμιστος ἀμεμφέας εἰς μόρον ἕλκων,</l>
<l n="152">αἰνομανὴς Λυκόοργος· ἀποκταμένων δὲ σιδήρῳ</l>
<l n="153">ἔστεφεν ἀνδρομέοισιν ἑὸν πυλεῶνα καρήνοις</l>
<l n="154">εἴκελος Οἰνομάῳ καὶ ὁμόχρονος, οὗ ποτε δειλὴ</l>
<l n="155">πατρὸς ἀνυμφεύτοισι δόμοις ἐφυλάσσετο κούρη </l>
<l n="156">χήρη, γηραλέη, γαμίων ἔτι νῆες Ἐρώτων,</l>
<l n="157">εἰσόκε Τανταλίδης, ἱππήλατον οἶδμα χαράσσων,</l>
<l n="158">ἄβροχον ἅρμα φέρων τετράζυγον ἐννοσιγαίου</l>
<l n="159">νυμφίδιον δρόμον εἶχεν, ὅτε τροχοειδέι κύκλῳ</l>
<l n="160">Μυρτίλος αἰολόμητις ἐπίκλοπον ἤνυσε νίκην </l>
<l n="161">μιμηλῷ τελέσας ἀπατήλιον ἄξονα κηρῷ,</l>
<l n="162">οἶκτον ἔχων καὶ ἔρωτα γοήμονος Ἱπποδαμείης·</l>
<l n="163">καὶ δρόμος ἦν ἀνόνητος· ὑπʼ Ἠελίοιο δὲ δίφρῳ</l>
<l n="164">κηροπαγὴς φλογόεντι τύπος θερμαίνετο πυρσῷ,</l>
<l n="165">καὶ τροχὸν ἠκόντιζε λυθεὶς μινυώριος ἄξων. </l>
<l n="166">τοῖος ἔην Λυκόοργος ὁμότροπος· ἀχθοφόρους δὲ</l>
<pb id="v.2.p.128"/>
<l n="167">πολλάκις ἐν τριόδοισιν ἀλήμονας ἄνδρας ὁδίτας</l>
<l n="168">δήσας εἰς δόμον εἷλκεν, Ἐνυαλίῳ δὲ τοκῆι</l>
<l n="169">δαιτρεύων ἱέρευε· δαϊζομένων δὲ μαχαίρῃ</l>
<l n="170">ἄκρα λαβὼν ἐπύκαζε κακοξείνους πυλεῶνας. </l>
<l n="171">ὡς δʼ ὅτε δυσμενέων μετὰ φύλοπιν ὀψὲ μολόντος</l>
<l n="172">ἀνδρὸς ἀκοντοφόροιο νέης ἀναθήματα νίκης,</l>
<l n="173">ἀσπίδες ἢ πήληκες, ἐπεκρεμόωντο μελάθρῳ,</l>
<l n="174">οὕτω καὶ φονίοιο παρὰ προπύλαια Λυκούργου</l>
<l n="175">ἄκρα ποδῶν καὶ χεῖρες ἐπῃώρηντο θανόντων. </l>
<l n="176">καὶ φόνος ἦν· ξενίου δὲ Διὸς παρὰ γείτονι βωμῷ</l>
<l n="177">ὀθνεῖοι στενάχοντες ἐμιστύλλοντο μαχαίρῃ,</l>
<l n="178">οἷα βόες καὶ μῆλα, περιρραίνοντο δὲ βωμοὶ</l>
<l n="179">σφαζομένων, στικτὴ δὲ κόνις φοινίσσετο λύθρῳ</l>
<l n="180">δώματος ἀμφὶ θύρετρα· βιαζόμενοι δὲ πολῖται </l>
<l n="181">ἀντὶ Διὸς σπεύδοντο θυηπολέειν Λυκοόργῳ.</l>
<l n="182">Οὐδʼ ἔλαθες, Διόνυσε, δολορραφέος φθόνον Ἤρης·</l>
<l n="183">ἀλλὰ πάλιν κοτέουσα τεῇ θεόπαιδι γενέθλῃ</l>
<l n="184">ἄγγελον Ἶριν ἔπεμπε δυσάγγελον, ὄφρά σε θέλξῃ</l>
<l n="185">κλεψινόῳ κεράσασα δόλῳ ψευδήμονα πειθώ· </l>
<l n="186">δῶκε δέ οἱ βουπλῆγα θεημάχον, ὄφρα κομίσσῃ</l>
<l n="187">Ἀρραβίης μεδέοντι, Δρυαντιάδῃ Λυκοόργῳ.</l>
<l n="188">οὐδὲ θεὰ δήθυνεν· ἀμειβομένῳ δὲ προσώπῳ</l>
<l n="189">Ἄρεος ἀντιτύποιο νόθην ἐψεύσατο μορφήν·</l>
<l n="190">καὶ λόφον εὐπήληκα διαιθύσσουσα καρήνου, </l>
<l n="191">δαιδαλέους κροκόεντας ἑοὺς ῥίψασα χιτῶνας,</l>
<l n="192">κερδαλέῳ θώρηκι καλύπτετο, μαῖα κυδοιμοῦ,</l>
<l n="193">αἱμαλέῳ θώρηκι, καὶ ἐγρεκύδοιμον ἀπειλὴν</l>
<l n="194">ἄρσενα κερδαλέη βλοσυρῷ πέμπουσα προσώπῳ</l>
<l n="195">γλῶσσαν Ἐνυαλίου τροχαλῇ μιμήσατο φωνῇ· </l>
<l n="196">‘τέκνον, ἀνικήτου σπόρος Ἄρεος, ἦ ῤα καὶ αὐτὸς</l>
<pb id="v.2.p.130"/>
<l n="197">Βασσαρίδων τρομέεις ἁπαλόχροα θῆλυν ἀπειλήν;</l>
<l n="198">οὐκ ἀπὸ Θερμώδοντος Ἀμαζόνες εἰσὶ καὶ αὐταί,</l>
<l n="199">οὐκ ἀπὸ Καυκασίοιο μαχήμονές εἰσι γυναῖκες·</l>
<l n="200">οὐ θοὰ τόξα φέρουσι καὶ οὐ δονέουσιν ὀιστούς· </l>
<l n="201">οὐ θρασὺν ἵππον ἔχουσιν Ἀρήιον· οὐδʼ ὑπὲρ ὤμων</l>
<l n="202">βάρβαρον ἡμιτέλεστον ἐλαφρίζουσι βοείην.</l>
<l n="203">αἰδέομαι καλέων σε ποτὶ κλόνον, ὅττι γυναῖκες</l>
<l n="204">δῆριν ἀπειλείουσιν ἀδηρίτῳ Λυκοόργῳ.</l>
<l n="205">ἠρεμέεις, Λυκόοργε, κορυσσομένου Διονύσου; </l>
<l n="206">θνητὸς ἀνὴρ πέλεν οὗτος ἀώριος, οὐκ ἀπὸ φύτλης</l>
<l n="207">οὐρανίης βλάστησε· Διὸς δέ μιν Ἑλλάδι φήμῃ</l>
<l n="208">ἔμμεναι ἔπλασε μῦθος· ἐγὼ δʼ οὐκ οἶδα πιθέσθαι</l>
<l n="209">ἀμφὶ τόκου Κρονίωνος, ὅτι βροτὸν ἄρσενι μηρῷ</l>
<l n="210">υἱέα θῆλυν ἔτικτε πατὴρ ἐμὸς ὑψιμέδων Ζεύς· </l>
<l n="211">μύθοις ψευδαλέοις οὐ πείθομαι, εἰ βροτὸς ἀνὴρ</l>
<l n="212">Ζηνὸς ἐμοῦ τόκον ἔσχεν, ὅθεν βλάστησεν Ἀθήνη·</l>
<l n="213">Ζεὺς ἐμὸς οὐ δεδάηκεν ἀνάλκιδα παῖδα λοχεῦσαι·</l>
<l n="214">Ἄρεα σὸν γενέτην ἔχε μάρτυρον· εἶδες Ἀθήνην</l>
<l n="215">παῖδα Διὸς θήλειαν ἀρειοτέρην Διονύσου. </l>
<l n="216">τέκνον ἐμόν, μεθέπεις ἴδιον σθένος, οὐδὲ χατίζεις</l>
<l n="217">πατρὸς Ἐνυαλίοιο, καὶ εἰ πολέμοισιν ἀνάσσει·</l>
<l n="218">ἔμπης δʼ. ἢν ἐθέλῃς, θωρήξομαι, οὐδέ σε λείψω</l>
<l n="219">μοῦνον ἐνὶ πτολέμοισι· θεὰ δέ σοι, εἰ χρέος εἴη,</l>
<l n="220">γνωτὴ Ζηνὸς ἄκοιτις ὁμόστολος εἰς μόθον Ἥρη </l>
<l n="221">ἕσπεται υἱωνοῖο προασπίζουσα Λυκούργου <gap/>’</l>
<l n="222">‘<gap/>στήσω δʼ ὑμετέρου θεοδέγμονος ἔνδοθι νηοῦ</l>
<l n="223">θύρσους Βασσαρίδων, νόθα δούρατα· Βουκεράων δὲ</l>
<l n="224">Κενταύρων ἀτίνακτα κεράατα μακρὰ δαΐξας</l>
<l n="225">τοξοφόρων Ἀράβων κεραελκέα τόξα τελέσσω, </l>
<pb id="v.2.p.132"/>
<l n="226">ὡς θέμις· ἐκταδίην δὲ ταμὼν δολιχόσκιον οὐρὴν</l>
<l n="227">Σειληνῶν λασίην τελέσω πλήξιππον ἱμάσθλην.</l>
<l n="228">ταῦτα μὲν εἰς σὲ φέρω μετὰ φύλοπιν· ἀπτολέμου δὲ</l>
<l n="229">Βάκχου ξανθὰ πέδιλα γυναικείους τε χιτῶνας</l>
<l n="230">πορφυρέους καὶ θῆλυν ἐπʼ ἰξύι κυκλάδα μίτρην </l>
<l n="231">γνωτῇ σεῖο δάμαρτι φυλάξομεν ἀφρογενείῃ,</l>
<l n="232">ἅρμενα θήλεα δῶρα· γυναιμανέος δὲ Λυαίου</l>
<l n="233">ἀμφιπόλων στίχα πᾶσαν ἐμοῖς δμώεσσι συνάψω</l>
<l n="234">εἰς εὐνὴν ἀνάεδνον ἀναγκαίων ὑμεναίων,</l>
<l n="235">οἷα δορικτήτοισι πέλει θέμις· οὐτιδανοὺς δὲ </l>
<l n="236">ἡμερίδων ὄρπηκας, ἐνέα δῶρα Λυαίου,</l>
<l n="237">θερμοτέρῳ σπινθῆρι δεδέξεται Ἀρραβίη φλόξ.</l>
<l n="238">καὶ βριαρὴ θεράπαινα χοροπλεκέος Διονύσου</l>
<l n="239">Βασσαρὶς ἀλλοίην ἐχέτω καὶ ἀήθεα τέχνην</l>
<l n="240">δώματα ναιετάουσα μετʼ οὔρεα, δαιδαλέην δὲ </l>
<l n="241">νεβρίδα καλλείψασα δέμας κρύψειε χιτῶνι,</l>
<l n="242">καρπὸν ἀλετρεύουσα μύλης τροχοειδέι πέτρῳ·</l>
<l n="243">καὶ στεφάνους ῥίψασα, καὶ ἣν καλέουσιν ὀπώρην,</l>
<l n="244">ξυνὰ διδασκέσθω μελεδήματα δίζυγι θεσμῷ,</l>
<l n="245">δμωὶς ἀναγκαίη καὶ Παλλάδι καὶ Κυθερείῃ </l>
<l n="246">ἠματίοις ταλάροισι καὶ ἐννυχίοις ὑμεναίοις,</l>
<l n="247">κερκίδα κουφίζουσα καὶ οὐκέτι κύμβαλα Ῥείης.</l>
<l n="248">Σειληνοὶ δὲ γέροντες ἐμῆς παρὰ δαῖτα τραπέζης</l>
<l n="249">εὔιον ἀείσωσι, καὶ ἠθάδος ἀντὶ Λυαίου</l>
<l n="250">κῶμον ἀνακρούσωσι καὶ Ἄρεϊ καὶ Λυκοόργῳ.’ </l>
<l n="251">ὣς φαμένου μείδησε θεὰ χρυσόπτερος Ἶρις,</l>
<l n="252">ψευδαλέην ἴρηκος ἐρετμώσασα πορείην.</l>
<l n="253">καί μιν ἰδὼν Λυκόοργος ἑὴν μαντεύσατο νίκην,</l>
<pb id="v.2.p.134"/>
<l n="254">γινώσκων ταχὺν ὄρνιν, ὅτι πτερὰ φοίνια πάλλων</l>
<l n="255">ἀδρανέας δεδάηκε πελειάδας εἰς φόβον ἕλκεν· </l>
<l n="256">εἶδε γάρ, εἶδεν ὄνειρον ὁμοίιον, ὡς παρὰ λόχμῃ</l>
<l n="257">χαιτήεις κεκόρυστο λέων λυσσώδϊ λαιμῷ</l>
<l n="258">καὶ βαλίων ἐλάφων κεραὴν ἐδίωκε γενέθλην.</l>
<l n="259">τοῖον ὄναρ νοέων ἐκορύσσετο θυιάσι Βάκχαις,</l>
<l n="260">Βασσαρίδας κεμάδεσσιν ἀπειρομόθοισιν ἐίσκων, </l>
<l n="261">καὶ πλέον ἔλλαβε θάρσος, ἀναΐξασα δὲ δαίμων</l>
<l n="262">νεύμασιν Ἡραίοισι προάγγελος ἦλθε Λυαίῳ,</l>
<l n="263">ταρσὰ ποδῶν πτερόεντι περισφίγξασα πεδίλῳ,</l>
<l n="264">ῥάβδον ἐλαφρίζουσα, καὶ ὡς Διὸς ἄγγελος Ἑρμῆς</l>
<l n="265">Βάκχῳ χαλκοχίτωνι δολοπλόκον ἴαχε φωνήν· </l>
<l n="266">‘γνωτέ, περισσονόοιο Διὸς τέκος, ἔκτοθι χάρμης</l>
<l n="267">ὄργια σεῖο κόμιζε φιλοξείνῳ Λυκοόργῳ.</l>
<l n="268">λεῖπε μόθον, μὴ κτεῖνε φίλους, μὴ φεῦγε γαλήνην,</l>
<l n="269">ἵλαθι μειλιχίοισι· τίς ἤπιον ἄνδρα δαμάσσει;</l>
<l n="270">μηδὲ τεοῖς ἱκέτῃσιν ἀναστήσειας Ἐνυώ· </l>
<l n="271">μὴ τεὸν ἀστερόεντι δέμας θώρηκι καλύψῃς·</l>
<l n="272">μὴ κεφαλὴν σφίγξειας ἀερσιλόφῳ τρυφαλείῃ·</l>
<l n="273">μὴ τρίχα μιτρώσειας ἐχιδνήεντι κορύμβῳ·</l>
<l n="274">ἀλλὰ λιπὼν σέο θύρσα μιαιφόνα, καὶ κέρας οἴνου</l>
<l n="275">ἔμπλεον ἡδυπότοιο καὶ ἠθάδα ῥάβδον ἀείρων, </l>
<l n="276">εὔια δῶρα τίταινε φιλοσταφύλῳ Λυκοόργῳ·</l>
<l n="277">ἄρτι δέμας κόσμησον ἀναιμάκτῳ σέο πέπλῳ,</l>
<l n="278">ἄρτι μέολς πλέξωμεν ἀθωρήκτοιο χορείης,</l>
<l n="279">καὶ στρατὸς ἠρεμέων μενέτω παρὰ δάσκιον ὕλην,</l>
<l n="280">μὴ μόθον ἐντύνειε γαληναίῳ βασιλῆι· </l>
<l n="281">ἀλλά, βαλὼν πλοκάμοισι φίλον στέφος, ἔρχεο χαίρων</l>
<l n="282">εἰς δόμον ἀκλήιστον ἑτοιμοτάτου Λυκοόργου,</l>
<l n="283">ἔρχεο κωμάζων ἅτε νυμφίος· Ἰνδοφόνους δὲ</l>
<l n="284">θύρσους σεῖο φύλαξον ἀπειθέι Δηριαδῆι.</l>
<pb id="v.2.p.136"/>
<l n="285">οὐ μὲν ἄναξ Λυκόοργος ἀνάλκιδα θυμὸν ἀέξει· </l>
<l n="286">ἔστι γὰρ Ἄρεος αἷμα Διιπετές, ἐν δὲ κυδοιμοῖς</l>
<l n="287">πατρὸς Ἐνυαλίοιο φέρων ἐμφύλιον ἀλκὴν</l>
<l n="288">οὐδὲ τεοῦ Κρονίωνος ὑποπτήξειεν Ἐνυώ.’</l>
<l n="289">ὣς φαμένη παρέπεισε, μεταχρονίῳ δὲ πεδίλῳ</l>
<l n="290">αἰθέρος ἔνδον ἵκανε. δολοφροσύνῃ δὲ θεαίνης </l>
<l n="291">ἐγρεμόθους Διόνυσος ἑοὺς ἀπεσείσατο θύρσους</l>
<l n="292">καὶ κυνέην λοφόεσσαν ἑῶν ἀνέλυσε κομάων</l>
<l n="293">καὶ σάκος ἀστερόνωτον ἐθήκατο· χειρὶ δὲ γυμνῇ</l>
<l n="294">πορφυρέης ἤειρε βεβυσμένον ἄγγος ἐέρσης,</l>
<l n="295">ὀξὺ κέρας καὶ βότρυν ἀπενθέα· μηκεδανὴν δὲ </l>
<l n="296">ἄπλοκον ἀμπελόεντι κόμην ἐστέψατο κισσῷ.</l>
<l n="297">καὶ στρατιὴν εὔοπλον ἐγερσιμόθους τε γυναῖκας</l>
<l n="298">ἐγγύθι Καρμήλοιο λιπὼν καὶ δίφρα λεόντων</l>
<l n="299">ἁβροχίτων ἀσίδηρος ἐκώμασε πεζὸς ὁδίτης·</l>
<l n="300">καὶ μέλος εὐφροσύνης ἐπιδόρπιον ἴαχε σύριγξ, </l>
<l n="301">καί φίλιον σύριγμα συνωρίδες ἔβρεμον αὐλῶν</l>
<l n="302">χερσὶ δὲ δινεύουσα φιλύια ῥόπτρα Λυαίου</l>
<l n="303">Βασσαρὶς ἐσκίρτησε παρὰ προπύλαια Λυκούργου.</l>
<l n="304">καὶ θρασὺς ὡς ἤκουσεν ἄναξ ἀλάλαγμα χορείης,</l>
<l n="305">αὐλοῦ μελπομένοιο μέλος Βερεκυντίδος ἠχοῦς </l>
<l n="306">καὶ καναχὴν σύριγγος, ἀρασσομένης δὲ καὶ αὐτῆς</l>
<l n="307">μαίνετο παπταίνων διδυμόκτυπα κύκλα βοείης·</l>
<l n="308">καὶ θεὸν ἀμπελόεντα παρὰ προθύροισι δοκεύων,</l>
<l n="309">σαρδόνιον γελόων, φιλοκέρτομον ἴαχε φωνήν,</l>
<l n="310">Βασσαρίδων ἐλατῆρι χέων ἄσπονδον ἀπειλήν· </l>
<l n="311">‘ἡμετέρων ὁράᾳς ἀναθήματα ταῦτα μελάθρων;</l>
<l n="312">καὶ σύ, φίλος, κόσμησον ἐμὸν δόμον ἢ σέο θύρσοις</l>
<l n="313">ἢ ποσὶν ἢ παλάμῃσιν ἢ αἱματόεντι καρήνῳ.</l>
<l n="314">εἰ κεραοῖς Σατύροισι, κερασφόρε Βάκχε, κελεύεις,</l>
<l n="315">ὑμέας ἶσα βόεσσιν ἐμῷ βουπλῆγι δαμάσσω. </l>
<l n="316">τοῦτό σοι ἐξ ἐμέθεν ξεινήιον, ὄφρά τις εἴπῃ,</l>
<pb id="v.2.p.138"/>
<l n="317">ἢ θεὸς ἢ μερόπων τις, ὅτι προπύλαια Λυκούργου</l>
<l n="318">ἡμιτόμοις μελέεσσιν ἐμιτρώθη Διονύσου.</l>
<l n="319">οὐ παρὰ Βοιωτοῖσιν ἀνάσσομεν, οὐ τάδε Θῆβαι,</l>
<l n="320">οὐ Σεμέλης δόμος οὗτος, ὅπῃ νόθα τέκνα γυναῖκες </l>
<l n="321">ἀστεροπῇ τίκτουσι καὶ ὠδίνουσι κεραυνῷ.</l>
<l n="322">σείεις οἴνοπα θύρσον, ἐγὼ βουπλῆγα τινάσσω,</l>
<l n="323">καί σε διατμήξας βοέου κατὰ μέσσα μετώπου</l>
<l n="324">ὑμετέρην ἐπίκυρτον ἀναρρήξαιμι κεραίην.’</l>
<l n="325">ὣς εἰπὼν ἐδίωκε Διωνύσοιο τιθήνας </l>
<l n="326">θεινομένας βουπλῆγι· φιλοσκάρθμων δὲ γυναικῶν</l>
<l n="327">ἡ μὲν ἑῆς παλάμης ἀπεσείσατο κύμβαλα Ῥείης,</l>
<l n="328">ἡ δὲ φιλοκροτάλων ἀπεθήκατο τύμπανα χειρῶν,</l>
<l n="329">ἄλλη βοτρυόεσσαν ἀνηκόντιζεν ὀπώρην,</l>
<l n="330">ἄλλη νεκταρέοισι συνωλίσθησε κυπέλλοις· </l>
<l n="331">πολλαὶ δʼ αὐτοκύλιστον ἀπερρίψαντο κονίῃ</l>
<l n="332">ἡδυμελῆ σύριγγα καὶ ἔμπνοον αὐλὸν Ἀθήνης.</l>
<l n="333">ὡς δʼ ὅτε τις μετὰ χεῖμα γαληναίῃ παρὰ λόχμῃ</l>
<l n="334">ἀννεφέλου Φαέθοντος ἰδὼν τερψίμβροτον ὥρην <note n="1" place="unspecified" anchored="yes">teryi/mbrote poimh\n MSS., the text from a correction in F.</note>
</l>
<l n="335">ποιμὴν κῶμον ἔγειρε, συνωρχήσαντο δὲ Νύμφαι· </l>
<l n="336">ἄφνω δʼ ἐκ σκοπέλοιο χύθη κυκλούμενον ὕδωρ</l>
<l n="337">κύμασι πυργωθέντος ὀρεσσιχύτου ποταμοῖο·</l>
<l n="338">αὐτὰρ ὁ συρίζων ἀπεσείσατο πηκτίδα χειρῶν</l>
<l n="339">δειμαίνων θρασὺ χεῦμα χαραδραίου ποταμοῖο,</l>
<l n="340">οἰδαλέῳ μὴ μῆλα κατακρύψειε ῥεέθρῳ· </l>
<l n="341">ὣς ὅ γε τερψινόου σκεδάσας ἀλάλαγμα χορείης</l>
<l n="342">εἰς ὄρος ὑψικάρηνον ἀνάμπυκας ἤλασε Βάκχας·</l>
<l n="343">καὶ κλονέων ἀχόρευτος ἀλήμονα θῆλυν Ἐνυώ,</l>
<l n="344">θηγαλέον βουπλῆγα φέρων, κειμήλιον Ἥρης,</l>
<l n="345">χαλκοχίτων Λυκόοργος ἀτευχέι μάρνατο Βάκχῳ· </l>
<pb id="v.2.p.140"/>
<l n="346">καὶ κέλαδον βρονταῖον ἐπέκτυπε δύσμαχος Ἥρη,</l>
<l n="347">μητρυιὴ βαρύδουπος ἐπιβρίθουσα Λυαίῳ,</l>
<l n="348">καί μιν ἀνεπτοίησε· βαρυζήλου δὲ θεαίνης</l>
<l n="349">ὕψι κορυσσομένης ἐλελίζετο γούνατα Βάκχου·</l>
<l n="350">ἔλπετο γὰρ Κρονίωνα προασπίζειν Λυκοόργου, </l>
<l n="351">αἰθερίου πατάγοιο τύπον βρονταῖον ἀκούων·</l>
<l n="352">ταρβαλέοις δὲ πόδεσσι φυγὼν ἀκίχητος ὁδίτης</l>
<l n="353">γλαυκὸν Ἐρυθραίης ὑπεδύσατο κῦμα θαλάσσης.</l>
<l n="354">τὸν δὲ Θέτις βυθίη φιλίῳ πήχυνεν ἀγοστῷ,</l>
<l n="355">καί μιν ἔσω δύνοντα πολυφλοίσβοιο μελάθρου </l>
<l n="356">χερσὶ φιλοξείνοισιν Ἄραψ ἠσπάζετο Νηρεύς·</l>
<l n="357">τὸν δὲ παρηγορέων φιλίῳ μειλίξατο μύθῳ·</l>
<l n="358">‘εἰπέ, τί σοι, Διόνυσε, κατηφέες εἰσὶν ὀπωπαί;</l>
<l n="359">οὔ σε χαμαιγενέων Ἀράβων στρατός, οὔ σε διώκων</l>
<l n="360">θνητὸς ἀνὴρ νίκησε, καὶ οὐ βροτέην φύγγες αἰχμήν· </l>
<l n="361">ἀλλὰ Διὸς Κρονίδαο κασιγνήτη δάμαρ Ἥρη</l>
<l n="362">οὐρανόθεν κεκόρυστο συναιχμάζουσα Λυκούργῳ,</l>
<l n="363">Ἥρη καὶ μενέχαρμος Ἄρης καὶ χάλκεος αἰθήρ,</l>
<l n="364">τέτρατος ἦν Λυκόοργος ὁ τηλίκος· ὑψιμέδων δὲ</l>
<l n="365">πολλάκι σὸς γενέτης πρόμος αἰθέρος εἴκαθεν Ἥρῃ. </l>
<l n="366">σοὶ πλέον ἔσσεται εὖχος, ὅταν μακάρων τις ἐνίψῃ,</l>
<l n="367">ὅττι Διὸς μεγάλοιο δάμαρ καὶ σύγγονος Ἥρη</l>
<l n="368">χεῖρας ἑὰς θώρηξεν ἀθωρήκτῳ Διονύσῳ.’</l>
<l n="369">τοῖα παρηγορέων Βρομίῳ μυθήσατο Νηρεύς.</l>
<l n="370">καὶ χαροποῖς ῥοθίοισι καλυπτομένου Διονύσου </l>
<l n="371">ἀσχαλόων Λυκόοργος ἐς ὕδατα· ῥῆξεν ἰωήν·</l>
<l n="372">‘αἴθε πατήρ με δίδαξε μετὰ κλόνον ἔργα θαλάσσης,</l>
<l n="373">ὥς κεν ἀεθλεύσαιμι καὶ ἰχθυβόλων ἐς ἀγῶνα</l>
<pb id="v.2.p.142"/>
<l n="374">ἀγρεύσας Διόνυσον, ὑποβρυχίων δ ἀπὸ κόλπων</l>
<l n="375">Λυδὸν ἐμὸν θεράποντα τὸ δεύτερον εἰς χθόνα σύρω. </l>
<l n="376">ἀλλʼ, ἐπεὶ οὐ μάθον ἔργα θαλασσοπόρων ἁλιήων</l>
<l n="377">καὶ βυθίης οὐκ οἶδα δολορραφέος δόλον ἄγρης,</l>
<l n="378">Λευκοθέης ἔχε δῶμα βαθύρροον, εἰσόκε πόντου</l>
<l n="379">καὶ σὲ καὶ ὃν καλέουσι μεταστήσω Μελικέρτην,</l>
<l n="380">σύγγονον αἷμα φέροντα· καὶ οὐ χρέος ἐστὶ σιδήρου, </l>
<l n="381">οὐ χθονίου βουπλῆγος ἀφειδέος, ἀλλὰ χατίζω</l>
<l n="382">ἰχθυβόλων, ἵνα δύντες Ἐρυθραίης βυθὸν ἅ0λμης</l>
<l n="383">ἐνδόμυχον Διόνυσον ἀφαρπάζωσι θαλάσσης·</l>
<l n="384">ἰχθυβόλοι, Νηρῆος ἐρευνητῆρες ἐναύλων,</l>
<l n="385">δίκτυα μὴ νεπόδεσσιν ἐφαπλώσητε θαλάσσης, </l>
<l n="386">ἀλλὰ λίνοις Διόνυσον ἐρύσσατε· Λευκοθέη δὲ</l>
<l n="387">εἰς χθόνα νοστήσειε συναγρευθεῖσα Λυαίῳ,</l>
<l n="388">καὶ θρασύς εἰς ἐμόν οἶκον ὁμαρτήσειε Παλαίμων</l>
<l n="389">ἀβρέκτοις μελέεσσιν ὑποδρήσσων Λυκοόργῳ,</l>
<l n="390">ὄφρα λιπὼν Ἐφύρειον ἁλιτρεφέων δρόμον ἵππων </l>
<l n="391">δίφρον ἐμὸν ζεύξειεν ἐπιχθονίῃ παρὰ φάτνῃ,</l>
<l n="392">αὐτός ὁμοῦ καὶ Βάκχος ὀπάονες· εἷς δόμος ἔστω,</l>
<l n="393">εἷς δόμος ἀμφοτέροισι, Παλαίμονι καὶ Διονύσῳ.’</l>
<l n="394">ὣς εἰπὼν κεχόλωτο, καὶ ἠπείλησε θαλάσσῃ</l>
<l n="395">καὶ πολιῷ Νηρῆι, καὶ ἤθελε πόντον ἱμάσσειν. </l>
<l n="396">Ζεύς δὲ πατὴρ ἰάχησεν ἀμαιμακέτῳ Λυκοόργῳ·</l>
<l n="397">‘ἀφραίνεις, Λυκόοργε, μάτην ἀνέμοισιν ἐρίζων·</l>
<l n="398">χάζεο σοῖσι πόδεσσιν, ἕως ὁρόωσιν ὀπωπαί.</l>
<l n="399">ἔκλυες, ὡς τὸ πάροιθεν ὀρεσσιχύτῳ παρὰ πηγῇ</l>
<l n="400">γυμνὴ Τειρεσίας θηήσατο μοῦνον Ἀθήνην, </l>
<pb id="v.2.p.144"/>
<l n="401">οὐ δόρυ θοῦρον ἄειρε καὶ οὐ πολέμιζε θεαίνῃ.</l>
<l n="402">ἔμπης μοῦνον ὄπωπε καὶ ὤλεσε φέγγος ὀπωπῆς.’</l>
<l n="403">τοῖον ἔπος κατέλεξε διʼ ἠέρος ὑψιμέδων Ζεὺς</l>
<l n="404">δυσσεβίην ὑπέροπλον ὀπιπεύων Λυκοόργου.</l>
</div1>
<pb id="v.2.p.146"/>
<div1 type="book" n="21">
<argument>
<l n="1">εἰκοστὸν πρώτιστον ἔχει χόλον ἐννοσιγαίου</l>
<l n="2">καὶ μόθον Ἀμβροσίης ῥηξήνορα καὶ λόχον Ἰνδῶν.</l>
</argument>
<l n="1">οὐδὲ Δρυαντιάδης προτέρης ἐπελήσατο χάρμης·</l>
<l n="2">ἀλλὰ λαβὼν βουπλῆγα τὸ δεύτερον ἔνδοθι λόχμης <gap/>
</l>
<l n="3">ἔθνεα Βασσαρίδων διζήμενος. ἀμβροσίῃ δὲ</l>
<l n="4">δῶκε μένος καὶ θάρσος ἀρειμανές οὐράνιος Ζεύς,</l>
<l n="5">ἣ τότε βακχευθεῖσα κατάσχετος οἴδματι λύσσης </l>
<l n="6">μάρμαρον ἠέρταζε, καταιχμάζουσα Λυκούργου,</l>
<l n="7">καὶ βριαρήν τρυφάλειαν ἀπεστυφέλιξε κομάων.</l>
<l n="8">αὐτὰρ ὁ θαρσήεις ἐπεμάρνατο μείζονι πέτρῳ</l>
<l n="9">τρηχαλέῳ, καὶ στέρνα βοώπιδος ἤλασε Νύμφης·</l>
<l n="10">οὐδέ μιν ἐπρήνιξε, χόλῳ δʼ ἀνενείκατο φωνήν· </l>
<l n="11">‘Ἆρες, ἄναξ πολέμοιο, πάτερ κρατεροῖο Λυκούργου,</l>
<l n="12">αἰδόμενος σκοπίαζε τεὸν γόνον ἀντὶ Λυαίου</l>
<l n="13">οὐτιδανήν ἀσίδηρον ὀιστεύοντα γυναῖκα.</l>
<l n="14">πόντος ἐμόν βουπλῆγα βιάζεται· ἐν ῥοθίοις γὰρ</l>
<l n="15">κρύπτετο μὲν Διόνυσος, ἐγὼ δʼ ἄπρηκτος ὁδεύων </l>
<l n="16">ἵξομαι εἰς ἐμὸν ἄστυ, πόνον δʼ ἀτέλεστον ἀνήσω.’</l>
<l n="17">ἔννεπεν· ἀμβροσίην δὲ μέσην γυιαλκέι δεσμῷ</l>
<l n="18">χειρὶ λαβὼν ἐπίεζε· καὶ ἤθελε δεσμὰ καθάψαι,</l>
<l n="19">οἷα δορικτήτην μετανάστιον εἰς δόμον ἕλκων,</l>
<pb id="v.2.p.148"/>
<l n="20">παιδοκόμον Βρομίοιο φέρων θιασώδεα Νύμφην, </l>
<l n="21">ἀμφιτόμῳ βουπλῆγι μετάφρενα δούλια νύσσων.</l>
<l n="22">οὐ δέ μιν ἱσταμένην ἀνεσείρασεν, οὐδέ ἑ λύθρῳ</l>
<l n="23">ἀρτιχύτῳ φοίνιξεν ἀρασσομένοιο καρήνου·</l>
<l n="24">ἀλλά φύγε θρασὺν ἄνδρα καὶ εὔξατο μητέρι Γαίῃ</l>
<l n="25">ἀμβροσίη κροκόπεπλος, ὅπως Λυκόοργον ἀλύξῃ. </l>
<l n="26">γαῖα δὲ καρποτόκεια πετασσαμένη κενεῶνα</l>
<l n="27">ἀμφίπολον Βρομίοιο φιλήτορι δέξατο κόλπῳ</l>
<l n="28">ἀμβροσίην ζώουσαν· ἀιστωθεῖσα δὲ Νύμφη</l>
<l n="29">εἰς φυτόν εἶδος ἄμειψε καὶ ἀμπελόεις πέλεν ὄρπηξ·</l>
<l n="30">σειρὴν δʼ αὐτοέλικτον ἐπιπλέξασα Λυκούργου </l>
<l n="31">ἀγχονίῳ σφήκωσεν ὁμόζυγον αὐχένα δεσμῷ,</l>
<l n="32">μαρναμένη μετά θύρσον ἀπειλητῆρι κορύμβῳ.</l>
<l n="33">καὶ φυτόν αὐδῆεν ζαμενὴς ποιήσατο Ῥείη</l>
<l n="34">ἡμερίδων βασιλῆι χαριζομένη Διονύσῳ·</l>
<l n="35">ἀμβροσίη δʼ ὀλόλυξε καὶ ἔμπνοον ἴαχε φωνήν· </l>
<l n="36">‘οὐδέ, φυτόν περ ἐοῦσα, τεήν ποτε δῆριν ἀλύξω,</l>
<l n="37">σὸν δέμας οὐτήσω καὶ ὲν ἔρνεσιν, ἀντὶ δὲ σειρῆς</l>
<l n="38">χαλκείης ἀλύτοις σε περισφίγξαιμι πετήλοις·</l>
<l n="39">εἰς σὲ καὶ ἀμπελόεσσα κορύσσομαι, ὄφρά τις εἴπῃ·</l>
<l n="40">
<q direct="unspecified">Βασσαρίδες κτείνουσι καὶ ἐν πετάλοισι φονῆας.</q>
</l>
<l n="41">φυταλιὰς πεφύλαξο μαχήμονας· ἀντιβίους γὰρ</l>
<l n="42">ἡμερίδες βάλλουσι καὶ αἰχμάζουσιν ὀπῶραι.</l>
<l n="43">σοὶ μαχόμην ζώουσα καὶ ὀλλυμένη σε δαμάσσω·</l>
<l n="44">οὕτω ἀριστεύουσι Διωνύσοιο τιθῆναι.</l>
<l n="45">ἔκλυες εἰναλίην ἐχενηίδα, πῶς ἐνὶ πόντῳ </l>
<l n="46">ἰχθὺς βαιός ἄναλκις ἐπέχραε πολλάκι ναύταις</l>
<pb id="v.2.p.150"/>
<l n="47">ἂψ ἀνασειράζων, ὀλίγῳ δʼ ὑπὸ χάσματι λαιμοῦ</l>
<l n="48">μηκεδανὴν ἀνέκοψε κατάσχετον ὁλκάδα δεσμῷ;</l>
<l n="49">δέξο με χερσαίην ἐχενηίδα, δέξο πετήλων</l>
<l n="50">αὐτοπέδην ἀσίδηρον ἐρισταφύλοιο κυδοιμοῦ. </l>
<l n="51">μίμνε μοι, αὐτόθι μίμνε δεδεγμένος υἷα Θυώνης,</l>
<l n="52">εἰσόκε νοστήσειε θαλασσαίων ἀπὸ κόλπων.’</l>
<l n="53">τοῖα μὲν ἀμπελόεσσα κορυμβοφόρῳ φάτο φωνῇ</l>
<l n="54">ἀμβροσίη τανύφυλλος, ἀρασσομένοιο Λυκούργου·</l>
<l n="55">καὶ ,χλοεροῖς δεσμοῖσι κατάσχετος ἄγριος ἀνὴρ </l>
<l n="56">ἀρραγέων ἀτίνακτος ἀλυκτοπέδῃσι πετήλων</l>
<l n="57">ἀμφιπαγὴς ἀλάλαζεν ἀπειλείων Διονύσῳ·</l>
<l n="58">οὐδὲ φυγεῖν σθένος εἶχε, μάτην δʼ ἐτίνασσεν ἀνάγκῃ</l>
<l n="59">οὐτιδαναῖς ἑλίκεσσι περίπλοκον ἀνθερεῶνα·</l>
<l n="60">οὐδὲ διʼ ἀσφαράγοιο μέση πορθμεύετο φωνὴ </l>
<l n="61">θλιβομένου στεφανηδόν· ἐκυκλώσαντο δὲ Βάκχαι</l>
<l n="62">αὐχένα μιτρωθέντα μέσον πνικτῆρι κορύμβῳ.</l>
<l n="63">καὶ πέλεκυν δασπλῆτα δορυσσόος ἥρπασεν Ἄρης</l>
<l n="64">παιδὸς ἑοῦ· Βρομίην γὰρ ἐδείδιε λυσσάδα Βάκχην,</l>
<l n="65">μὴ φονίῳ βουπλῆγι δέμας πλήξειε Λυκούργου· </l>
<l n="66">οὐδὲ Δρυαντιάδην χλοερῶν ἀπελύσατο δεσμῶν,</l>
<l n="67">καὶ μάλα περ ποθέων, στεροπῇ δʼ ὑπόειξε τοκῆος</l>
<l n="68">δοῦπον ἀπειλητῆρα Διὸς βρονταῖον ἀκούων.</l>
<l n="69">καὶ δολιχὴν προθέλυμνον ἐπιπροχυθεῖσα καρήνῳ</l>
<l n="70">ἀνδρὸς ἀμαιμακέτοιο κόμην ὤλοψε Πολυξώ· </l>
<l n="71">γαστέρι δʼ ἀντιβίου μανιώδεα χεῖρα βαλοῦσα,</l>
<l n="72">ἁπτομένη θώρηκος, ἀνέσπασεν ἅρπαγι παλμῷ,</l>
<l n="73">χωομένη δʼ ἔρρηξε—μαχήμονες, εἴπατε, Μοῦσαι,</l>
<pb id="v.2.p.152"/>
<l n="74-75">οἷον ἔην τότε θαῦμα δαϊζομένοιο χιτῶνος <note n="1" place="unspecified" anchored="yes">Koechly has interchaged the second halves of these two lines, as given in the MSS.</note>
</l>
<l n="75-74">θηλυτέροις ὀνύχεσσι, σιδηρείου περ ἐόντος—· </l>
<l n="76">καὶ ταναοῖς πλέξασα λύγοις ἑλικώδεα σειρὴν</l>
<l n="77">Κλείτη λυσιέθειρα καὶ ἀμπελόεσσα Γιγαρτὼ</l>
<l n="78">εὐπετάλῳ μάστιγι δέμας φοίνιξε Λυκούργου</l>
<l n="79">αἱμαλέῃ σμώδιγγι χαρασσομένων ἐπὶ νώτων·</l>
<l n="80">Φλειὼ δʼ εὐρυτέρῃσι κατέγραφε ταρσὸν ἀκάνθαις </l>
<l n="81">αἰνομανής· Ἐρίφη δὲ συνέμπορος Εἰραφιώτῃ</l>
<l n="82">δραξαμένη μέσσοιο δασύτριχος ἀνθερεῶνος</l>
<l n="83">ἄνδρα βαλεῖν μενέαινεν ἐπὶ χθονί· μαρναμένη δὲ</l>
<l n="84">Βακχείης Φασύλεια κυβερνήτειρα χορείης</l>
<l n="85">δυσμενέος κενεῶνα κατέγραφεν ὀξέι κέντρῳ· </l>
<l n="86">καὶ Θεόπη κεκόρυστο, τιθηνήτειρα Λυαίου,</l>
<l n="87">ῥινοτόρῳ νάρθηκι· δέμας δʼ ἤρασσε Λυκούργου</l>
<l n="88">καὶ Βρομίη Βρομίοιο φερώνυμος· αἷς ἅμα Νύμφη</l>
<l n="89">Κισσηὶς φιλόβοτρυς ἐμάστιεν ἀνέρα κισσῷ.</l>
<l n="90">καὶ πολέμῳ δρυόεντι βιαζομένου Λυκοόργου </l>
<l n="91">πῆμα φάνη πάλιν ἄλλο κακώτερον· Ἀρραβίῃ γὰρ</l>
<l n="92">πόντιον ἐννοσίγαιον ὀρεστιὰς ὥπλισε Ῥείη,</l>
<l n="93">σχιζομένων καναχηδὸν ἀκοντιστῆρα θεμέθλων·</l>
<l n="94">καὶ δαπέδου βαθύκολπον ἀπεστυφέλιξεν ὀχῆα</l>
<l n="95">αἰχμάζων τριόδοντι θαλασσομέδων ἐνοσίχθων, </l>
<l n="96">ἐνδομύχοις ἀνέμοισιν ἱμασσομένων κενεώνων,</l>
<l n="97">γειοπόνοις ἀνέμοισιν, ἐπεὶ νωμήτορι παλμῷ</l>
<l n="98">χάσματα κοιλαίνουσι σεσηρότα φωλάδες αὖραι·</l>
<l n="99">Ἀρραβίης δʼ ἀτίνακτος ἐσείετο κόλπος ἀρούρης,</l>
<l n="100">ἀγχινεφῆ δὲ μέλαθρα τινάκτορι λύετο παλμῷ· </l>
<l n="101">καὶ δρύες εἰς χθόνα πῖπτον, ἀρασσόμενος δὲ τριαίνῃ</l>
<l n="102">Νύσιος ἀμφιέλικτος Ἄραψ ὠρχήσατο πυθμήν·</l>
<pb id="v.2.p.154"/>
<l n="103">καὶ πτελέη χθονὶ κεῖτο, κόμην δʼ ἐκονίσσατο δάφνη,</l>
<l n="104">καὶ πίτυς αὐτόρριζος ἐκέκλιτο γείτονι πεύκῃ.</l>
<l n="105">ὄφρα μὲν ἐννοσίγαιος, ὑπὸ χθόνα λάβρος ἀήτης, </l>
<l n="106">νερτερίων κευθμῶνα μετερρίζωσεν ἐναύλων,</l>
<l n="107">τόφρα πέλεν κακὸν ἄλλο νεώτερον· ὑλονόμοι γὰρ</l>
<l n="108">θεινόμεναι μάστιγι δρακοντοκόμοιο Μεγαίρης</l>
<l n="109">Νυσιάδες ταυρηδὸν ἐμυκήσαντο γυναῖκες,</l>
<l n="110">σφωιτέρων τεκέων δηλήμονες· ἐσσυμένη δὲ </l>
<l n="111">ἡ μὲν ἀνηκόντιζεν ἐς ἠέρα κοῦρον ἀλήτην</l>
<l n="112">ἠερόθεν προκάρηνον ὀλισθήσαντα κονίῃ,</l>
<l n="113">ἡ δὲ φίλον βρέφος εἷλκε, καὶ οὐκ ἐμνήσατο μαζοῦ·</l>
<l n="114">ἄλλη παιδοφόνῳ παλάμην φοίνιξε σιδήρῳ</l>
<l n="115">υἱέα δαιτρεύσασα, καὶ ἔπλετο μαινὰς Ἀγαύη. </l>
<l n="116">καὶ σφετέροις τεκέεσσιν ἐπέδραμον, ἀρτιτόκους δὲ</l>
<l n="117">υἱέας, οὓς ἐλόχευσαν, ἐμιστύλλοντο μαχαίρῃ<gap/>
</l>
<l n="118">
<note n="1" place="unspecified" anchored="yes">Marcellus sould transpose to follos xvii. 167.</note> ἄλλος ὑποπτήσσων μανιώδεα Πανὸς ἱμάσθλην</l>
<l n="119">εἰς ἐνοπὴν ἄγραυλον Ἄραψ βακχεύετο ποιμήν.</l>
<l n="120">τοῖα μὲν οἰστρήεντι δόλῳ κυμαίνετο βούτης </l>
<l n="121">δαιτρεύων ἑὰ τέκνα, καὶ υἱέας εἰλαπινάζων</l>
<l n="122">παιδοβόροις γενύεσσι· νοοσφαλέων δὲ βοτήρων</l>
<l n="123">ἄτροφον ἀρσενόπαιδα τόκον τυμβεύσατο γαστὴρ<gap/>
<note n="2" place="unspecified" anchored="yes">Something has fallen out sith the meaning suggested.</note>
</l>
<l n="124">νυμφάων παλάμῃσι· πολυγνάμπτοις δὲ πετήλοις</l>
<l n="125">ἀμφιπαγὴς πεπέδητο, καὶ οὐ γόνυ κάμψε Λυαίῳ, </l>
<l n="126">οὐ Διὶ χεῖρα τίταινεν, ἀλεξήτειραν ἀνάγκης,</l>
<l n="127">οὐ βροντῆς φόβον εἶχεν· ἀπειλήσας δὲ προσώπῳ</l>
<l n="128">χώετο Βασσαρίδεσσιν· ἐπεσσυμένην δὲ καρήνῳ</l>
<l n="129">ἀστεροπὴν ἐνόησε, καὶ οὐχ ὑπόειξε Λυαίῳ.</l>
<l n="130">βάλλετο δʼ ἔνθα καὶ ἔνθα, πολυσπερέων δὲ βολάων </l>
<pb id="v.2.p.156"/>
<l n="131">τοσσατίην ἕστηκε μένων ἀντίξοον ὁρμήν,</l>
<l n="132">Ἄρεα μοῦνον ἔχων χραισμήτορα, μοῦνος ἐρίζων</l>
<l n="133">Ζηνί, Ποσειδάωνι, Ῥέῃ, Χθονί, Νηρέι, Βάκχῳ.</l>
<l n="134">καὶ μογέων ἀχάλινον ἀπερροίβδησεν ἰωήν·</l>
<l n="135">‘ἅψατε πῦρ, φλέξωμεν ὅλον φυτόν, ἐν πυρὶ κείσθω </l>
<l n="136">βακχικὰ ταῦτα πέτηλα, καὶ αἰθομένας διὰ πόντου</l>
<l n="137">ἡμερίδας ῥίψωμεν ὑποβρυχίῳ Διονύσῳ,</l>
<l n="138">ἠνορέης Ἀράβων σημήιον· ἀλλὰ καὶ αὐτὴ</l>
<l n="139">δεξαμένη κατὰ κῦμα Θέτις πυρίκαυτον ὀπώρην</l>
<l n="140">τέφρην ἀμπελόεσσαν ἀποσβέσσειε θαλάσσῃ. </l>
<l n="141">λύσατε φάσματα ταῦτα καὶ αἰόλα μάγγανα δεσμῶν·</l>
<l n="142">μάγγανα Νηρεΐδων Ποσιδήια ταῦτα δοκεύω·</l>
<l n="143">λύσατε, καὶ ῥοθίοις με πελάσσατε· μαντιπόλῳ γὰρ</l>
<l n="144">Πρωτέι φαρμακόεντι κορύσσομαι· ἅψατε πεύκην,</l>
<l n="145">ὄφρα μολὼν παρὰ πόντον ἐμῷ ποινήτορι θυμῷ </l>
<l n="146">ξεινοδόκον Βρομίοιο καταφλέξω Μελικέρτην.’</l>
<l n="147">εἶπεν ἀπειλείων καὶ Νηρέι καὶ Διονύσῳ<gap/>
</l>
<l n="148">Ἀρραβίης σχεδὸν ἦλθεν· Ἐνυαλίου δὲ καμόντα</l>
<l n="149">υἱέα δενδρήεντος ἀνεζώγρησε κυδοιμοῦ</l>
<l n="150">Αρεος ἆορ ἔχουσα σιδήρεον, ἀμφὶ δὲ Βάκχαις </l>
<l n="151">δαιμονίης γύμνωσε σελασφόρα νῶτα μαχαίρης,</l>
<l n="152">εἰς φόβον αἰθύσσουσα Κυβηλίδα θῆλυν Ἐνυώ·</l>
<l n="153">ἀμβροσίης δὲ πέτηλα διατμήξασα σιδήρῳ</l>
<l n="154">δεσμοὺς βοτρυόεντας ἀπεσφήκωσε Λυκούργου.</l>
<l n="155">καὶ χθονὸς ἐπρήυνε τινάκτορα κυανοχαίτην </l>
<l n="156">γνωτὸν ἑὸν καὶ Ζῆνα πόσιν καὶ μητέρα Ῥείην,</l>
<l n="157">ῥυσαμένη Λυκόοργον, ὅπως ἐναρίθμιος εἴη</l>
<l n="158">ἀθανάτοις· Ἄραβες δὲ πολυκνίσων ἐπὶ βωμῶν,</l>
<l n="159">ὡς θεόν, υἷα Δρύαντος ἐμειλίξαντο θυηλαῖς,</l>
<pb id="v.2.p.158"/>
<l n="160">ἀντὶ Διωνύσοιο μελιρραθάμιγγος ὀπώρης </l>
<l n="161">λύθρον ἐπισπένδοντες ἀβακχεύτῳ Λυκοόργῳ.</l>
<l n="162">καὶ τὰ μὲν ὣς ἤμελλε γέρων χρόνος ὀψὲ τελέσσαι·</l>
<l n="163">Ζεὺς δὲ πατήρ, ἵνα μή τις ἀγηνορέων βροτὸς ἀνὴρ</l>
<l n="164">ἄλλος ἔχων μίμημα δοριθρασέος Λυκοόργου</l>
<l n="165">μῶμον ἀναστήσειεν ἀμωμήτῳ Διονύσῳ, </l>
<l n="166">αἰνομανῆ Λυκόοργον ἐθήκατο τυφλὸν ἀλήτην,</l>
<l n="167">ἄστεος ἀγνώστοιο παλινδίνητον ὁδίτην,</l>
<l n="168">πομπὸν ἀναγκαίης διζήμενον ἀτραπιτοῖο,</l>
<l n="169">πολλάκις αὐτοκέλευθα περιπταίοντα πεδίλοις.</l>
<l n="170">καὶ τὰ κὲν ἐν σκοπέλοισιν. Ἐρυθραίῳ δʼ ἐνὶ πόντῳ </l>
<l n="171">θυγατέρες Νηρῆος ἔσω βαθυκύμονος αὐλῆς</l>
<l n="172">εἰναλίῃ Διόνυσον ἐμειλίξαντο τραπέζῃ·</l>
<l n="173">καὶ Σεμέλης ῥίψασα Διιπετέος φθόνον εὐνῆς,</l>
<l n="174">οἰνοφύτῳ θρασὺν ὕμνον ἀνακρούουσα Λυαίῳ,</l>
<l n="175">μαῖα Διωνύσοιο μελίζετο, ποντιὰς Ἰνώ· </l>
<l n="176">καὶ Βρομίῳ γλυκὺ νέκταρ ἀπὸ κρητῆρος ἀφύσσων</l>
<l n="177">σύντροφος ἰσοέτηρος ἐῳνοχόει Μελικέρτης.</l>
<l n="178">ὣς ὁ μὲν αὐτόθι μίμνεν ἔσω βαθυκύμονος αὐλῆς</l>
<l n="179">πόντον ἔχων πλατὺν οἶκον, ὑποβρύχιος μετανάστης·</l>
<l n="180">καὶ Θέτιδος βρυόεντι χυθεὶς ἐπεκέκλιτο κόλπῳ· </l>
<l n="181">Καδμείην δʼ ἀκόρητος ἑὴν εὔπαιδα τιθήνην</l>
<l n="182">αὐτοκασιγνήτην προσπτύξατο μητέρος Ἰνώ,</l>
<l n="183">καὶ φιλίῳ πήχυνε Παλαίμονα πολλάκι δεσμῷ</l>
<l n="184">σύντροφον ἰσοέτηρον. ἀδουπήτῳ δὲ πεδίλῳ</l>
<l n="185">οὐκέτι πουλυέλικτον ἀνακρούουσα χορείην, </l>
<l n="186">Βάκχου μὴ παρεόντος, ἀνεπτοίητο Μιμαλλὼν</l>
<l n="187">ἴχνια μαστεύουσα θαλασσοπόροιο Λυαίου·</l>
<l n="188">καὶ Σάτυρος φιλόμοχθος ἔχων ἀγέλαστον ὀπωπὴν</l>
<l n="189">ξείνῳ πένθεϊ κάμνεν, ὀριπλάγκτοισι δὲ χηλαῖς</l>
<l n="190">ἔτρεχον οἰστρήεντες ἀνὰ δρυμὰ Πᾶνες ἀλῆται, </l>
<pb id="v.2.p.160"/>
<l n="191">Πᾶνες, ἐρευνητῆρες ἀκηρύκτου Διονύσου·</l>
<l n="192">Σειληνὸς δʼ ἀχόρευτος, ἀκηδέα κύμβαλα ῥίψας,</l>
<l n="193">κεῖτο κατηφιόων· Κρονίη δʼ ἐλελίζετο Νύμφη</l>
<l n="194">Μάκρις ἀπενθήτοιο Διωνύσοιο τιθήνη,</l>
<l n="195">Βακχείης ὁμόδιφρος ἐυκνήμιδος ἀπήνης. </l>
<l n="196">ὣς οἱ μὲν δεδόνηντο κατηφέες· ἀχνυμένοις δὲ</l>
<l n="197">Σκέλμις ἀκυμάντοιο λιπὼν κευθμῶνα θαλάσσης</l>
<l n="198">πατρῴην ἀδίαντον ἑὴν ἤλαυνεν ἀπήνην,</l>
<l n="199">νόστον ἐπερχομένοιο προαγγέλλων Διονύσου.</l>
<l n="200">ὄφρα μὲν ἄμφεπε Βάκχος ἁλίτροφα δεῖπνα τραπέζης, </l>
<l n="201">τόφρα δὲ Καυκασίοιο διʼ οὔρεος εἰς πόλιν Ἰνδῶν</l>
<l n="202">οἰνοφύτου Βρομίοιο ποδήνεμος ἵκετο κῆρυξ</l>
<l n="203">ταυροφυής, νόθον εἶδος ἔχων κεραελκέι μορφῇ,</l>
<l n="204">ἀντίτυπον μίμημα Σεληναίῃσι κεραίαις,</l>
<l n="205">αἰγὸς ὀρεσσινόμοιο περὶ χροῒ δέρμα συνάψας, </l>
<l n="206">αὐχενίῃ κληῖδι καθειμένον ἐξ ἑνὸς ὤμου,</l>
<l n="207">δεξιτεροῦ πλευροῖο κατήορον εἰς πτύχα μηροῦ,</l>
<l n="208">ἀμφοτέρης ἑκάτερθε παρηίδος οὔατα σείων,</l>
<l n="209">ὡς ὄνος οὐατόεις, λάσιος δέμας· ἐκ μεσάτης δὲ</l>
<l n="210">ἰξύος αὐτοέλικτος ἐσύρετο σύγγονος οὐρή. </l>
<l n="211">ἀμφὶ δέ μιν γελόωντες ἐπέρρεον αἴθοπες Ἰνδοί,</l>
<l n="212">εἰσόκεν ἐγγὺς ἵκανεν, ὅπῃ διδυμόζυγι δίφρῳ</l>
<l n="213">ἑζετο Δηριάδης περιμήκετος, ὄρχαμος ἀνδρῶν,</l>
<l n="214">ἠλιβάτων στατὸν ἴχνος ἀναστέλλων ἐλεφάντων.</l>
<l n="215">καὶ Σατύρῳ γελόων φιλοκέρτομον ἴαχε φωνήν· </l>
<l n="216">‘οἵους Δηριάδῃ διδυμόχροας ἄνδρας ἰάλλει</l>
<l n="217">ταυροφυὴς Διόνυσος, ἀθύρματα δηιοτῆτος,</l>
<l n="218">ἀλλοφυεῖς, οὐ φῶτας ὅλην βροτοειδέα μορφήν,</l>
<l n="219">θηρῶν εἶδος ἔχοντας, ἐπεὶ διδυμάονι μορφῇ</l>
<pb id="v.2.p.162"/>
<l n="220">εἰσὶ νόθοι ταῦροί τε καὶ ἀνέρες· ἀμφότερον γὰρ </l>
<l n="221">καὶ βοὸς εἶδος ἔχουσι καὶ ἀνδρομέοιο προσώπου.’ </l>
<l n="227">ἔννεπε, καὶ πολέμοιο προάγγελα σήματα φαίνων </l>
<l n="228">ἀσπίδα ποικιλόνωτον ἀφειδέι τύψε μαχαίρῃ</l>
<l n="229">μεσσοφανῆ περίκυκλον ἐς ὀμφαλόν· ἐκ δὲ βοείης</l>
<l n="230">χαλκὸς ἀρασσομένης ἐπεβόμβεε λοίγιον ἠχώ. </l>
<l n="231">καὶ βλοσυρῷ βασιλῆι τεθηπότα χείλεα λύσας</l>
<l n="232">ἀγγελίην Βρομίοιο ταχύδρομος ἔννεπε κῆρυξ·</l>
<l n="233">‘Δηριάδη, σκηπτοῦχε, θεὸς Διόνυσος ἀνώγει</l>
<l n="234">Ἰνδοὺς δεχνυμένους λαθικηδέος οἶνον ὀπώρης</l>
<l n="235">σπένδειν ἀθανάτοισι, δίχα πτολέμων, δίχα μόχθων· </l>
<l n="236">εἰ δέ κε μὴ δέξαιντο, κορύσσεται, εἰσόκε θύρσοις</l>
<l n="237">Βασσαρίδων γόνυ δοῦλον ὑποκλίνειεν Ὑδάσπης.</l>
<l n="238">ἀγγελίης ἤκουσας ἀληθέος· εἰπὲ καὶ αὐτὸς</l>
<l n="239">εἰρομένῳ τινὰ μῦθον, ἵνʼ ἀγγείλω Διονύσῳ.’</l>
<l n="240">ὣς φαμένου σκηπτοῦχος ἀνήρυγε λυσσάδα φωνήν· </l>
<l n="241">‘ὦ πόποι, οἷον ἔπος θρασὺς ἔννεπεν ἀνδρόμεος θήρ.</l>
<l n="242">αἰδέομαι κήρυκα μαχήμονι χειρὶ δαμάσσαι,</l>
<l n="243">οὐ δόρυ θοῦρον ἔχοντα καὶ οὐ ψαύοντα βοείης.</l>
<l n="244">ἔκλυον, ὅσσα μόγησε τεὸς πρόμος· ἔκλυε Γάγγης</l>
<l n="245">ἀδρανίην Βρομίοιο καὶ ἠνορέην Λυκοόργου· </l>
<l n="246">οἶδα τεὸν βασιλῆα, νόθον θεόν, ὁππότε φεύγων</l>
<l n="247">εἰς βυθὸν ὠλίσθησεν ἀλεξικάκοιο θαλάσσης. </l>
<l n="222">καὶ πυρόεις σέο Βάκχος ἀκούεται, ὅττι τεκούσης </l>
<l n="223">ἐκ λαγόνων ἀνέτελλε Διοβλήτοιο Θυώνης·</l>
<l n="224">καὶ πυρός ἐστιν ὕδωρ πολὺ φέρτερον· ἣν ἐθελήσῃ,</l>
<l n="225">χεύματι παφλάζοντι πατὴρ ἐμός, Ἰνδὸς Ὑδάσπης, </l>
<l n="226">Ζηνὸς ἀποσβέσσειε πυρίπνοον ἄσθμα κεραυνοῦ. </l>
<l n="248">ἢν δʼ ἐθέλῃς, πόδα κάμψον ὁμούριον εἰς χθόνα Μήδων· </l>
<pb id="v.2.p.164"/>
<l n="249">κεῖθι μολὼν ἀγόρευε χοροστασίας Διονύσου.</l>
<l n="250">δύεο Βάκτριον οὖδας, ὅπῃ θεὸς ἔπλετο Μίθρης, </l>
<l n="251">Ἀσσύριος Φαέθων ἐνὶ Περσίδι· Δηριάδης γὰρ</l>
<l n="252">οὐ μάθεν οὐρανίων μακάρων χορόν, οὐδὲ γεραίρει</l>
<l n="253">ἠέλιον καὶ Ζῆνα καὶ εὐφαέων χορὸν ἄστρων.</l>
<l n="254">οὐ Κρόνον, οὐ Κρονίδην ἐδάην ὀλετῆρα τοκῆος,</l>
<l n="255">οὐ Κρόνον ἀγκυλόμητιν, ἑῶν θοινήτορα παίδων, </l>
<l n="256">αἰθέρος ἀμήσαντα φυτοσπόρον ἑσμὸν Ἐρώτων.</l>
<l n="257">ἀγνώσσω σέο δῶρα καὶ ἣν ὀνόμηνας ὀπώρην·</l>
<l n="258">οὐ δέχομαι ποτὸν ἄλλο μετὰ χρύσειον Ὑδάσπην·</l>
<l n="259">οἶνος ἐμὸς πέλεν ἔγχος, ὁ δʼ αὖ πότος ἐστὶ βοείη.</l>
<l n="260">οὐ Σεμέλη με λόχευσε πυριβλήτοις ὑμεναίοις </l>
<l n="261">δεξαμένη θαλάμοις φόνιον φλόγα, χαλκοχίτων δὲ</l>
<l n="262">ἡμέας ἠέξησε μόθων ἀκόρητος Ἐνυώ.</l>
<l n="263">οὐ μακάρων ἀλέγω τεκέων Διός· ἀμφότεροι γὰρ</l>
<l n="264">μοῦνοι ἐμοὶ γεγάασι θεοὶ καὶ Γαῖα καὶ Ὕδωρ.</l>
<l n="265">ταῦτα μολὼν ἀγόρευε φυγοπτολέμῳ Διονύσῳ· </l>
<l n="266">ἔρρε φυγὼν ἀκίχητος, ἕως ἔτι τόξον ἐρύκω,</l>
<l n="267">ἔρρε φυγὼν ἐμὸν ἔγχος· ἐς ὑσμίνην δὲ κορύσσας</l>
<l n="268">ἡμιτελεῖς σέο θῆρας ἀθωρήκτους τε γυναῖκας</l>
<l n="269">Δηριάδῆ πολέμιζε, καὶ Ἰνδῴην μετὰ νίκην</l>
<l n="270">σύνδρομον αὖ ἐρύσω σε δορικτήτῳ Διονύσῳ. </l>
<l n="271">οὐ μὲν ἐγὼ τελέσω σε διάκτορον· οὐ δύνασαι γὰρ</l>
<l n="272">λάτριον ἔργον ἔχειν οἰκοσσόον· ἀλλά σε μακροῖς</l>
<l n="273">οὔασι ῥιπίζοντα παρʼ εἰλαπίνῃσιν ἐάσω.’</l>
<l n="274">ὣς εἰπὼν ἀπέπεμψεν ἀπειλείοντι προσώπῳ·</l>
<l n="275">καὶ πίνακος πτυκτοῖο μέσον κενεῶνα χαράξας </l>
<l n="276">τοῖον ἔπος ταχύμυθος ἐπέγραφε δίζυγι δέλτῳ·</l>
<pb id="v.2.p.166"/>
<l n="277">
<q direct="unspecified">εἰ δύνασαι, Διόνυσε, κορύσσεο Δηριαδῆι.</q>
</l>
<l n="278">τοῖα μὲν εἰσαΐων πάλιν ἔδραμεν ἠχέτα κῆρυξ.</l>
<l n="279">Σειληνοὺς δʼ ἐκίχησε γεγηθότας· ἐξανιὼν δὲ</l>
<l n="280">ἐκ ῥοθίων Διόνυσος Ὀρειάσι μίγνυτο Νύμφαις· </l>
<l n="281">καὶ Σάτυροι σκίρτησαν, ἐπωρχήσαντο δὲ Βάκχαι,</l>
<l n="282">γηραλέοις δὲ πόδεσσι Μάρων ἡγήσατο μολπῆς</l>
<l n="283">πῆχυν ἐπικλίνων διδυμάονος αὐχένι Βάκχης</l>
<l n="284">μεσσοφανής, εὔοδμον ἀναβλύζων χύσιν οἴνου·</l>
<l n="285">καὶ μέλος ἀκρήδεμνος ἐπεσμαράγησε Μιμαλλών, </l>
<l n="286">ἴχνιον ἀείδουσα παλιννόστου Διονύσου.</l>
<l n="287">καὶ θεὸς ἀμπελόεις προτέρας ἔρριψε μερίμνας,</l>
<l n="288">τερπωλῆς δʼ ἐπέβαινεν, ἐπεὶ μάθεν ἔνδοθι πόντου</l>
<l n="289">πάντα Τορωναίοιο παρὰ Πρωτῆος ἀκούων,</l>
<l n="290">ἀξείνων Ἀράβων ἐνοσίχθονα παλμὸν ἀρούρης, </l>
<l n="291">καὶ σφαλερὸν Λυκόοργον ἑῷ ποδὶ τυφλὸν ἀλήτην·</l>
<l n="292">ἔκλυε καὶ νομίης θανατηφόρον οἶστρον ἀνάγκης,</l>
<l n="293">πῶς χορὸς ἀγρονόμων ἐλελίζετο, πῶς ἐνὶ βήσσαις</l>
<l n="294">σφωιτέρας ὠδῖνας ἐδαιτρεύσαντο γυναῖκες·</l>
<l n="295">ἔκλυε δʼ αἰθερίων Ὑάδων χορόν, ἔκλυεν αὐτὴν </l>
<l n="296">ἀμβροσίην μετὰ γαῖαν ἐπαντέλλουσαν Ὀλύμπῳ,</l>
<l n="297">ἀμβροσίην ἀκάμαντι κορυσσομένην Λυκοόργῳ,</l>
<l n="298">καὶ μόθον εὐόρπηκα καὶ ἀμπελόεσσαν Ἐνυώ.</l>
<l n="299">τοῖσι δὲ τερπομένοισι παλίνδρομος ἤιε κῆρυξ,</l>
<l n="300">ἀσκηθὴς πολύευκτος ἀγαλλομένῳ Διονύσῳ, </l>
<l n="301">ἀφροσύνην ἐνέπων ὑψαύχενα Δηριαδῆος,</l>
<l n="302">δίζυγα δέλτον ἔχων ἐγκύμονα δηιοτῆτος.</l>
<l n="303">οὐ μέν ἄναξ ἀμέλησεν· ἐς ὑσμίνην δὲ μαχητὰς</l>
<l n="304">θαρσήεις ἐβόησε, προάγγελα Δηριαδῆος</l>
<l n="305">σύμβολα γινώσκων κεχαραγμένα μάρτυρι δέλτῳ. </l>
<pb id="v.2.p.168"/>
<l n="306">καὶ καλέσας Ῥαδαμᾶνας ἀλήμονας, οὕς ποτε γαίης</l>
<l n="307">Κρηταίης ἀέκοντας ἀπὸ χθονὸς ἤλασε Μίνως</l>
<l n="308">Ἀρραβίης ἐπὶ πέζαν, ἐπέφραδε νεύματι Ῥείης</l>
<l n="309">πῆξαι νήια δοῦρα θαλάσσιον εἰς μόθον Ἰνδῶν.</l>
<l n="310">καὶ ταχὺς ἤλασε δίφρον Ἑώιον εἰς κλίμα γαίης </l>
<l n="311">τεύχεσιν ἀστράπτων ἅτε Φωσφόρος· ἀμφὶ δὲ πέτρην</l>
<l n="312">Καυκασίην λοφόεντα διαστείχων κενεῶνα</l>
<l n="313">Ἠῴης παράμειβε φεραυγέα πέζαν ἀρούρης,</l>
<l n="314">ἠελίου βαλβῖδα μεσημβρίζουσαν ὁδεύων.</l>
<l n="315">ὄφρα μὲν εὐθύρσοιο μάχης ἠκούετο φωνὴ </l>
<l n="316">καὶ στρατὸς ἀγχικέλευθος ὀρεσσινόμου Διονύσου,</l>
<l n="317">τόφρα δὲ Δηριάδης πυκινὸν λόχον ἵδρυεν Ἰνδῶν,</l>
<l n="318">γαῖαν ἐς ἀντιπέραιαν ἑὸν στρατὸν ἄζυγα πέμπων,</l>
<l n="319">πᾶσαν ἐπιτρέψας δολομήχανον ἐλπίδα χάρμης</l>
<l n="320">Ἄρεϊ χαλκοχίτωνι· καὶ ἔπλεεν ὑψόθι νηῶν </l>
<l n="321">λαὸν ἐρετμώσας πεπερημένον Ἰνδὸν Ὑδάσπην.</l>
<l n="322">καὶ στρατιαῖς διδύμῃσι μερίζετο φύλοπις Ἰνδῶν</l>
<l n="323">ἀμφοτέρην παρὰ πέζαν ἀκοντοφόρου ποταμοῖο·</l>
<l n="324">Θουρεὺς μὲν Ζεφύροιο παρὰ σφυρά, Δηριάδης δὲ</l>
<l n="325">ἀντιπόρου σχεδὸν ἦλθε παρὰ πτερὸν αἴθοπος Εὔρου. </l>
<l n="326">ἦν δέ τις αὐτόθι χῶρος ἐύσκιος, ὁππόθι πυκνοῖς</l>
<l n="327">ἔρνεσι παντοίοισιν ἐμιτρώθη ῥάχις ὕλης</l>
<l n="328">εὐρυτενής, καὶ κοῖλον ἔην σπέος· ἱπτάμενος δὲ</l>
<l n="329">οὔ ποτε δένδρεα κεῖνα κατέγραφεν ἰὸς ἀλήτης,</l>
<l n="330">εἴ τις ὀιστεύσειε, καὶ οὔ ποτε μεσσόθι θάμνων </l>
<l n="331">ἠέλιος πεφόρητο κατάσσυτος ὀξέι παλμῷ</l>
<l n="332">ἐνδομύχοις ἀκτῖσιν ὁμόπλοκα φύλλα χαράξας,</l>
<l n="333">οὐ χύσις ἠερόφοιτος ἐδύσατο δάσκιον ὕλην</l>
<l n="334">ἐκ Διὸς ὑετίοιο, μόγις δέ οἱ ὕδατος ὁλκῷ</l>
<l n="335">ὑψιφανὴς Διὸς ὅμβρος ἐπέβρεχεν ἄκρα πετήλων. </l>
<l n="336">κεῖθι τανυπρέμνοισιν ἐν ἄλσεσι φώριος Ἄρης</l>
<pb id="v.2.p.170"/>
<l n="337">ἠλιβάτων χλοεροῖσι φυτῶν κεκάλυπτο κορύμβοις,</l>
<l n="338">ἀπροϊδής, ἀτίνακτος, ἐνὶ δρυόεντι δὲ κόλπῳ</l>
<l n="339">εἶχεν ἀδουπήτων πεφυλαγμένον ἴθμα πεδίλων,</l>
<l n="340">οὐδὲ διαξαίνων κρυφίῳ ποδὶ φυλλάδα λόχμην, </l>
<l n="341">οὐ ποδὸς ὀκλάζοντος ἔχων φόβον, οὐ λάλον ἠχὼ</l>
<l n="342">χείλεϊ βαμβαίνοντι, καὶ οὐ χλόον ἀμφὶ προσώπῳ·</l>
<l n="343">ἀλλὰ νόον θρασὺν εἶχε καὶ ἔμπεδον, ἐν δὲ χαμεύναις</l>
<l n="344">μετρητὸν βλεφάροισιν ἐνόπλιον ὕπνον ἰαύων<gap/>
</l>
<l n="345">δέγμενος ἐρχομένης στρατιῆς εὔρυθμον Ἐνυώ. </l>
</div1>
<pb id="v.2.p.172"/>
<div1 type="book" n="22">
<argument>
<l n="1">δεύτερον εἰκοστὸν Βρομίου μόθον ἔργά τε μέλπει</l>
<l n="2">Αἰακὸς ὄσσα τέλεσσε καὶ ἐν πεδίῳ καὶ Ὑδάσπῃ.</l>
</argument>
<l n="1">ἀλλʼ ὅτε δὴ πόρον ἷξον ἐυκροκάλου ποταμοῖο</l>
<l n="2">Βάκχου πεζὸς ὅμιλος, ὅπῃ βαθυδίνεϊ κόλπῳ</l>
<l n="3">πλωτὸν ὕδωρ, ἅτε Νεῖλος, ἐρεύγεται Ἰνδὸς Ὑδάσπης,</l>
<l n="4">δὴ τότε Βασσαρίδων ἐμελίζετο θῆλυς ἀοιδὴ </l>
<l n="6">Νυκτελίῳ Φρύγα κῶμον ἀνακρούουσα Λυαίῳ, </l>
<l n="5">καὶ λασίων Σατύρων χορὸς ἔβρεμε μύστιδι φωνῇ· </l>
<l n="7">γαῖα δὲ πᾶσα γέλασσεν, ἐμυκήσαντο δὲ πέτραι </l>
<l n="8">νηιάδες δʼ ὀλόλυξαν, ὑπὲρ ποταμοῖο δὲ Νύμφαι</l>
<l n="9">σιγαλέοις ἑλικηδὸν ἐμιτρώσαντο ῥεέθροις</l>
<l n="10">καὶ Σικελῆς ἐλίγαινον ὁμόζυγα ῥυθμὸν ἀοιδῆς, </l>
<l n="11">οἷον ἀνεκρούοντο μελιγλώσσων ἀπὸ λαιμῶν</l>
<l n="12">ὑμνοπόλοι Σειρῆνες· ὅλη δʼ ἐλελίζετο λόχμη,</l>
<l n="13">καὶ μέλος ἐφθέγξαντο σοφαὶ δρύες εἴκελον αὐλῷ,</l>
<l n="14">Ἁδρυάδες δʼ ἀλάλαζον, ἐπʼ εὐπετάλοιο δὲ Νύμφη</l>
<l n="15">ἡμιφανὴς ἤειδεν ὑπερκύψασα κορύμβου. </l>
<l n="16">Χιονέῳ δὲ γάλακτι χυτὴ λευκαίνετο πηγή,</l>
<l n="17">ὑδρηλή περ ἐοῦσα, χαραδραίῳ δʼ ἐνὶ κόλπῳ</l>
<pb id="v.2.p.174"/>
<l n="18">νηιάδες λούσατο γαλαξαίοισι ῥεέθροις,</l>
<l n="19">καὶ γάλα λευκὸν ἔπινον· ἐρευθιόωντι δὲ μαζῷ</l>
<l n="20">οἶνον ἐρευγομένη κραναὴ πορφύρετο πέτρη, </l>
<l n="21">γλεῦκος ἀμοσχεύτοιο διαβλύζουσα κολώνης</l>
<l n="22">ἡδυπότοις λιβάδεσσι· καὶ αὐτοχύτων ἀπὸ κόλπων</l>
<l n="23">λαρὰ μελιρραθάμιγγος ἐλείβετο δῶρα μελίσσης,</l>
<l n="24">σίμβλων οὐ χατέοντα· καὶ ἀρτιτόκων ἀπὸ θάμνων</l>
<l n="25">ἄγχνοον ὀξυέθειρος ἀνέδραμε μῆλον ἀκάνθης· </l>
<l n="26">αὐτομάτου δὲ χυθέντος ἐπʼ ἀκρεμόνεσσιν ἐλαίου</l>
<l n="27">ἰκμάσιν ἀθλιβέεσσιν ἐλούετο δένδρον Ἀθήνης.</l>
<l n="28">καὶ κύνας ὀρχηστῆρας ἐπηχύνοντο λαγωοί·</l>
<l n="29">μηκεδανοὶ δὲ δράκοντες ἐβακχεύοντο χορείῃ</l>
<l n="30">ἴχνια λιχμώοντες ἐχιδνοκόμου Διονύσου, </l>
<l n="31">αὐχένα δοχμώσαντες, ἀνήρυγε δʼ ἄλλος ἐπʼ ἄλλῳ</l>
<l n="32">μειλίχιον σύριγμα γεγηθότος ἀνθερεῶνος·</l>
<l n="33">τερπομένου δὲ δράκοντος ἔην τότε ῥυθμὸς ἐχέφρων,</l>
<l n="34">καὶ δολιχῆς ἐλέλικτο περίπλοκος ὁλκὸς ἀκάνθης</l>
<l n="35">ποσσὶν ἀδειμάντοισι περισκαίρων Διονύσου· </l>
<l n="36">Ἰνδῴην δʼ ἑλικηδὸν ἐπισκαίροντες ἐρίπνην</l>
<l n="37">τίγριδες ἑψιόωντο· πολὺς δέ τις ἔνδοθι λόχμης</l>
<l n="38">ἐσμὸς ἀνεσκίρτησεν ὀρεσσινόμων ἐλεφάντων.</l>
<l n="39">καὶ τότε παιπαλόεντα κατʼ ἄγκεα Πᾶνες ἀλῆται</l>
<l n="40">δύσβατα λεπταλέῃσι διέτρεχον οὔρεα χηλαῖς </l>
<l n="41">φρικτά, τά μὴ θρασὺς ὄρνις ἐπέπτατο κοῦφος ὁδίτης...</l>
<l n="42">ὑψιπόρων πτερύγων διεμέτρεε δίζυγι παλμῷ</l>
<l n="43">καὶ δονέων πλοκαμῖδα παρήορον ἀνθερεῶνος</l>
<l n="44">σύννομος ἀντεχόρευε λέων βητάρμονι κάπρῳ·</l>
<l n="45">ἀνδρομέης δʼ ὄρνιθες ἀνέκλαγον εἰκόνα μολπῆς </l>
<l n="46">μιμηλὴν ἀτέλεστον ὑποκλέπτοντες ἰωήν,</l>
<l n="47">νίκην Ἰνδοφόνοιο προθεσπίζοντες ἀγῶνος,</l>
<l n="48">καὶ χλοεροῖς μελέεσσι παρήορον ὄρθιον οὐρὴν</l>
<pb id="v.2.p.176"/>
<l n="49">ἐκταδὸν αἰθύσσοντες· ὁμοζήλῳ δὲ χορείῃ</l>
<l n="50">πόρδαλις ὑψιπότητος ἐπέτρεχε σύνδρομος ἄρκτῳ. </l>
<l n="51">καὶ βαλίων σκυλάκων ἀνεσείρασεν Ἄρτεμις ὁρμὴν</l>
<l n="52">μειλιχίης ὁρόωσα χοροίτυπον ἅλμα λεαίνης·</l>
<l n="53">αἰδομένη δʼ εὔκυκλον ἑὴν ἀνελύσατο νευρήν,</l>
<l n="54">τερπομένους μὴ θῆρας ὀιστεύσειε βελέμνοις.</l>
<l n="55">καί τις ἐσαθρήσας ἑτερότροπα θαύματα Βάκχου, </l>
<l n="56">ὄμμα βαλὼν πυκινοῖο διʼ ἀκροτάτοιο κορύμβου,</l>
<l n="57">φύλλα περιστείλας θηήτορα κύκλον ὀπωπῆς,</l>
<l n="58">τόσσον ἰδεῖν μεθέηκεν, ὅσον περιδέρκεται ἀνὴρ</l>
<l n="59">ὄμμασι ποιητοῖσι διοπτεύων τρυφαλείης,</l>
<l n="60">ἢ ὁπότε τραγικοῖο χοροῦ δεδαημένος ἀνήρ, </l>
<l n="61">φρικτὸν ἔχων μύκημα τανυφθόγγων ἀπὸ λαιμῶν,</l>
<l n="62">ἐνδόμυχον τυκτοῖο διʼ ὄμματος ὄμμα τιταίνει,</l>
<l n="63">ψευδαλέον βροτέοιο φέρων ἴνδαλμα προσώπου.</l>
<l n="64">ὣς ὅ γε θαύματα πάντα λαθὼν ὑπὸ δάσκιον ὕλην</l>
<l n="65">ἀπροϊδὴς ἐδόκευεν ὑποκλέπτοντι προσώπῳ· </l>
<l n="66">ἀντιβίοις δʼ ἤγγειλε· φόβῳ δʼ ἐλελίζετο Θουρεὺς</l>
<l n="67">μεμφόμενος Μορρῆι καὶ ἄφρονι Δηριαδῆι.</l>
<l n="68">ἔτρεμε δʼ Ἰνδὸς ὅμιλος, ἀφειδήσας δὲ κυδοιμοῦ</l>
<l n="69">χάλκεα ταρβαλέων ἀπεσείσατο τεύχεα χειρῶν,</l>
<l n="70">δένδρεα παπταίνων δεδονημένα θυιάδι ῥιπῇ. </l>
<l n="71">καί νύ κεν Ἰνδὸς ὅμιλος ἑλὼν ἀπὸ γείτονος ὄχθης</l>
<l n="72">μάρτυρον ἱκεσίης γλαυκόχροα θαλλὸν ἐλαίης</l>
<l n="73">αὐχένα δοῦλον ἔκαμψεν ἀδηρίτῳ Διονύσῳ·</l>
<l n="74">ἀλλὰ μεταλλάξασα δέμας πολυμήχανος Ἥρη</l>
<l n="75">δυσμενέας θάρσυνε καὶ ἤπαφεν ὄρχαμον Ἰνδῶν, </l>
<l n="76">Θεσσαλίδων μάγον ὕμνον ἐφαψαμένη Διονύσῳ,</l>
<pb id="v.2.p.178"/>
<l n="77">καὶ Κίρκης κυκεῶνα θεοκλήτοις ἐπαοιδαῖς,</l>
<l n="78">οἷά τε φαρμακτῆρος ἀφαρμάκτου ποταμοῖο.</l>
<l n="79">καὶ πίθεν ἀντιβίους ταχυπειθέας· εἶπε δʼ ἑκάστῳ,</l>
<l n="80">μή ποτέ τις σφάλλοιτο κατάσχετος αἴθοπι δίψῃ </l>
<l n="81">κλεψινόου ποταμοῖο πιὼν δεδολωμένον ὕδωρ.</l>
<l n="82">καί νύ κεν ἀφράστοιο διαθρῴσκοντες ἐναύλου</l>
<l n="83">δαινυμέναις στρατιῇσιν ἐπέχραον αἴθοπες Ἰνδοί·</l>
<l n="84">ἀλλά τις ἠνεμόεντος ὑπερκύψασα κορύμβου</l>
<l n="85">ἐκ λασίου κενεῶνος Ἁμαδρυὰς ἄνθορε Νύμφη· </l>
<l n="86">χειρὶ δὲ θύρσον ἔχουσα φυὴν ἰνδάλλετο Βάκχῃ,</l>
<l n="87">μιμηλὴν δρυόεντι πυκαζομένη τρίχα κισσῷ·</l>
<l n="88">δυσμενέων δʼ ἐνέπουσα δόλου σημάντορι σιγῇ</l>
<l n="89">οὔασι βοτρυόεντος ἐπεψιθύριζε Λυαίου·</l>
<l n="90">‘ἀμπελόεις Διόνυσε, φυτηκόμε κοίρανε καρπῶν, </l>
<l n="91">σὸν φυτὸν Ἁδρυάδεσσι χάριν καὶ κάλλος ὀπάσσει·</l>
<l n="92">Βασσαρὶς οὐ γενόμην, οὐ σύνδρομός εἰμι Λυαίου,</l>
<l n="93">μοῦνον ἐμῇ παλάμῃ ψευδήμονα θύρσον ἀείρω·</l>
<l n="94">οὐ πέλον ἐκ Φρυγίης, σέο πατρίδος, οὐ χθόνα Λυδῶν</l>
<l n="95">ναιετάω παρὰ χεῦμα ῥυηφενέος ποταμοῖο· </l>
<l n="96">εἰμὶ δέ καλλιπέτηλος Ἁμαδρυάς, ἧχι μαχηταὶ</l>
<l n="97">δυσμενέες, λοχόωσιν, ἀφειδήσασα δὲ πάτρης</l>
<l n="98">ῥύσομαι ἐκ θανάτοιο τεὸν στρατόν· ὑμετέροις γὰρ</l>
<l n="99">πιστὰ φέρω Σατύροισι, καὶ Ἰνδῴη περ ἐοῦσα,</l>
<l n="100">ἀντὶ δὲ Δηριαδῆος ὁμοφρονέω Διονύσῳ· </l>
<l n="101">σοὶ γὰρ ὀφειλομένην ὀπάσω χάριν, ὅττι ῥεέθρων</l>
<l n="102">ὑγροτόκους ὠδῖνας, ὅτι δρύας αἰὲν ἀέξει</l>
<l n="103">ὀμβρηρῇ ῥαθάμιγγι πατὴρ μέγας ὑέτιος Ζεύς.</l>
<l n="104">δός μοι σεῖο πέτηλα, καὶ ἐνθάδε ταῦτα φυτεύσω,</l>
<l n="105">δός μοι σεῖο κόρυμβα, τά περ λύουσι μερίμνας. </l>
<pb id="v.2.p.180"/>
<l n="106">ἀλλά, φίλος, μὴ σπεῦδε ῥόον ποταμοῖο περῆσαι,</l>
<l n="107">μή σοι ἐπιβρίσωσιν ἐν ὕδασι γείτονες Ἰνδοί·</l>
<l n="108">εἰς δρύας ὄμμα τίταινε καὶ εὐπετάλῳ παρὰ λόχμῃ</l>
<l n="109">ἀπροϊδῆ σκοπίαζε καλυπτομένων λόχον ἀνδρῶν.</l>
<l n="110">ἀλλὰ τί σοι ῥέξουσιν ἀνάλκιδες ἔνδοθι λόχμης; </l>
<l n="111">δυσμενέες ζώουσιν, ἕως ἔτι θύρσον ἐρύκεις.</l>
<l n="112">σιγῇ ἐφʼ ἡμείων, μὴ δήιος ἐγγὺς ἀκούσῃ,</l>
<l n="113">μὴ κρυφίοις Ἰνδοῖσιν ἐπαγγείλειεν Ὑδάσπης.’</l>
<l n="114">ὣς φαμένη παλίνορσος Ἁμαδρυὰς ᾤχετο Νύμφη,</l>
    <l n="115">ὡς πτερὸν ἠὲ νόημα, μεταλλάξασα δὲ μορφὴν</l>
    <l n="116">ἰσοφυὴς ὄρνιθι διέτρεχε φωλάδος ὕλης,</l>
<l n="117">ἥλικος ἀίσσουσα κατὰ δρυός αὐτὰ ὁ σιγῇ</l>
<l n="118">μίσγετο Βασσαρίδεσσιν, Ἁμαδρυάδος δὲ θεαίνης</l>
<l n="119">εἶπεν ἑοῖς προμάχοισιν ἐς οὔατα ἑκάστου</l>
<l n="120">νεύμασι δενδίλλων, νοερῇ δʼ ἐκέλευε σιωπῇ </l>
<l n="121">τεύχεσι θωρηχθέντας ἀνὰ δρύας εἰλαπινάζειν,</l>
<l n="122">καὶ κρυφίων ἀγόρευε δολορραφέων δόλον Ἰνδῶν,</l>
<l n="123">μή σφιν ἐπτβρίσωσιν ἀθωρήκτοισι μαχηταί,</l>
<l n="124">εἰσέτι δαινυμένοισιν ἀνὰ στρατόν· οἱ δὲ Λυαίῳ</l>
<l n="125">κεκλομένῳ πεῖθοντο, καὶ εἰς μόθον ἦσαν ἑτοῖμοι </l>
<l n="126">σιγαλέον παρὰ δεῖπνον ἀκοντοφόροιο τραπέζης.</l>
<l n="127">καὶ ταχινὸν μετὰ δόρπον ἐπέρρεον ἀσπιδιῶται</l>
<l n="128">γείτονος ἐκ ποταμοῖο πιεῖν ἐπιδόρπιον ὕδωρ,</l>
<l n="129">νεύμασι θεσπεσίοισι περισσονόου Διονύσου,</l>
<l n="130">μὴ στρατὸν εὐνήσειε μέθη καὶ κῶμα καὶ ὄρφνη. </l>
<l n="131">καὶ στρατὸς ἔνθα καὶ ἔνθα φιλοπτολέμῳ πέσεν εὐνῇ</l>
<l n="132">βαιὸν ἐνυαλίης ὑπὲρ ἀσπίδος ὕπνον ἰαύων.</l>
<l n="133">Ζεὺς δὲ πατὴρ δολόεντα μετατρέψας νόον Ἰνδῶν</l>
<l n="134">ἑσπερίην ἀνέκοψε μάχην μυκήτορι βόμβῳ,</l>
<l n="135">ὄμβρου παννυχίοιο χέων ἀπερείσιον ἠχώ. </l>
<pb id="v.2.p.182"/>
<l n="136">ἀλλʼ ὅτε χιονόπεζα χαραξαμένη ζόφον Ἠὼς</l>
<l n="137">ὄρθρον ἀμεργομένη δροσερῇ πορφύρετο πέτρῃ,</l>
<l n="138">ἄκρον ὑπερκύψαντες ἐγερσιμόθου σκέπας ὕλης</l>
<l n="139">δυσμενέες προύτυψαν ἀολλέες· ἦρχε δὲ Θουρεύς,</l>
<l n="140">Ἰνδῴου πολέμοιο πέλωρ πρόμος, εἴκελος ὁρμὴν </l>
<l n="141">ἠλιβάτῳ Τυφῶνι καταΐσσοντι κεραυνοῦ.</l>
<l n="142">καὶ στρατιαὶ πινυτοῖο δολόφρονι νεύματι Βάκχου</l>
<l n="143">ψευδαλέον φόβον εἶχον ἀταρβέες, ἐκ δὲ κυδοιμοῦ</l>
<l n="144">αὐτόματοι χάζοντο θελήμονες, εἰσόκεν Ἰνδοὶ</l>
<l n="145">εἰς πεδίον προχέοντο λελοιπότες ἔνδια λόχμης. </l>
<l n="146">τεύχεσι δʼ ἀφνειοῖσι κορύσσετο Λύδιος ἀνήρ,</l>
<l n="147">χρυσοφαῆ Λυκίοιο τύπον Γλαύκοιο κομίζων,</l>
<l n="148">κηρύσσων ἑὸν οὖδας, ὅπῃ Πακτωλίδος ὄχθης</l>
<l n="149">φαιδρὸς ἐρευθομένης ἀμαρύσσεται ὄλβος ἐέρσης,</l>
<l n="150">καὶ ῥοδέαις ἤστραψε βολαῖς ἀντώπιον Ἠοῦς, </l>
<l n="151">σείων ξανθὰ μέτωπα ῥυηφενέος τρυφαλείης</l>
<l n="152">Λυδὸς ἀνὴρ ἀρίδηλος, ἀπὸ στέρνων δὲ φορῆος</l>
<l n="153">μαρμαρυγὴ σελάγιζεν ἐρευθομένοιο χιτῶνος·</l>
<l n="154">καὶ κυνέην στίλβουσαν ἐπὶ κροτάφοιο τινάσσων</l>
<l n="155">ἐξ Ἀλύβης πρόμος ἄλλος ἀριστεύων Διονύσῳ </l>
<l n="156">πάτριον ὄλβον ἔφαινεν, ἀπʼ εὐφαέος δὲ καρήνου</l>
<l n="157">ἀργυρέης πήληκος ἐλάμπετο μάρμαρος αἴγλη</l>
<l n="158">χιονέῃ σέλας ἶσον ἀκοντίζουσα Σελήνῃ.</l>
<l n="159">καὶ θεὸς ἀστήρικτος ὅλους ἐφόβησε μαχητὰς</l>
<l n="160">δυσμενέων, οὐ γυμνὸν ἔχων ξίφος, οὐ δόρυ πάλλων, </l>
<l n="161">ἀλλὰ μέσος προμάχων πεφορημένος εἴκελος αὔραις</l>
<l n="162">δεξιὸν ἐκ λαιοῖο κέρας κυκλώσατο χάρμης,</l>
<l n="163">θύρσον ἀκοντίζων δολιχόσκιον, ἄνθεϊ γαίης,</l>
<l n="164">ἔγχεϊ κισσήεντι διασχίζων νέφος Ἰνδῶν.</l>
<l n="165">οὐδέ μιν ὑψικάρηνος ὁ τηλίκος ἤλασε Θουρεύς, </l>
<pb id="v.2.p.184"/>
<l n="166">οὐ στρατός, οὐ πρόμος ἄλλος· ἐπʼ ἀλλήλοις δὲ χυθέντες</l>
<l n="167">εἴκαθον ἔνθα καὶ ἔνθα διεσσυμένῳ Διονύσῳ.</l>
<l n="168">κυανέην δʼ Οἴαγρος ἀνεστυφέλιξεν Ἐνυὼ</l>
<l n="169">ἀμώων ἀκόρητος ἐπασσυτέρων στίχας ἀνδρῶν,</l>
<l n="170">ἔγχεϊ Βιστονίῳ κορυθαιόλα λήια τέμνων. </l>
<l n="171">ὡς δʼ ὅτε τις προχέων ποταμὸς δυσπέμφελον ἀλκὴν</l>
<l n="172">ἄστατος ἐκ σκοπέλοιο χαραδρήεντι ῥεέθρῳ</l>
<l n="173">ἔρχεται, εἰς πεδίον πεφορημένος, οὐδέ μιν αὐταὶ</l>
<l n="174">ἕρκεσιν ἀρραγέεσσιν ἀναστέλλουσιν ἀλωαὶ</l>
<l n="175">λαϊνέης μέσα νῶτα διαξύοντα γεφύρης· </l>
<l n="176">πολλὴ μέν κεκύλιστο πίτυς, πολλὴ δὲ πεσοῦσα</l>
<l n="177">ὑψιφανὴς προθέλυμνος ἐσύρετο χεύματι πεύκη·</l>
<l n="178">ὣς ὅ γε δυσμενέων στρατὸν ἄμφεπεν, ἄλλον ἐπʼ ἄλλῳ</l>
<l n="179">πεζὸν ἐπιστροφάδην ὀλέκων Σιθωνίδι λόγχῃ,</l>
<l n="180">καί μιν ἐκυκλώσαντο, καὶ ἥν καλέουσι μαχηταὶ </l>
<l n="181">μιμηλὴν σακέεσσιν ἐπυργώσαντο χελώνην·</l>
<l n="182">ἴχνεσι μὲν στατὸν ἴχνος ἐρείδετο, κεκλιμένη δὲ</l>
<l n="183">ἀσπὶς ἔην προθέλυμνος ἀμοιβαδὶς ἀσπίδι γείτων</l>
<l n="184">στεινομένῃ, καὶ ἔνευε λόφῳ λόφος, ἀγχιφανὴς δὲ</l>
<l n="185">ἀνδρὸς ἀνὴρ ἔψαυεν· ἐγειρομένης δὲ κονίης </l>
<l n="186">ἱππείοις ὀνύχεσσιν ἐλευκαίνοντο μαχηταί.</l>
<l n="187">ἔνθα τίνα πρῶτον, τίνα δʼ ὕστατον  Ἅιδι πέμπων</l>
<l n="188">Βιστονίης Οἴαγρος ἀπέθρισεν ἀστὸς ἀρούρης,</l>
<l n="189">κτείνων ἄλλοθεν ἄλλον, ἑῆς ἀλόχοιο τελέσσας</l>
<l n="190">ἔργα φατιζομένης ἐπιδευέα Καλλιοπείης; </l>
<l n="191">τὸν μέν ὑπέρ μαζοῖο θοῷ δορί, τὸν δέ δαΐζων</l>
<l n="192">ἄορι κωπήεντι κατʼ αὐχένος, αἰνομανῆ δὲ</l>
<l n="193">δήιον ἄλλον ἔνυξε παρʼ ὀμφαλόν, ἐκ φονίης δὲ</l>
<pb id="v.2.p.186"/>
<l n="194">ὠτειλῆς ἐὸν ἔγχος ἀνείρυσεν, ἑλκομένῳ δὲ</l>
<l n="195">σπλάγχνα δαφοινήεντι συνέσπασε θερμὰ σιδήρῳ· </l>
<l n="196">ἄλλου μαρναμένοιο κατέδραμε φάσγανον ἕλκων,</l>
<l n="197">ἄορι δʼ εὐθήκτῳ παλάμην τάμεν, ἡ δὲ πεσοῦσα</l>
<l n="198">αἱμοβαφὴς ἤσπαιρεν ἐπὶ χθονὸς ἁλλομένη χείρ·</l>
<l n="199">καὶ παλάμη τέτμητο καὶ οὐ μεθέηκε βοείην</l>
<l n="200">ἄκρα περισφίγγουσα κονιομένου τελαμῶνος </l>
<l n="201">ψυχὴ δʼ ἠνεμόφοιτος ἀναΐξασα θανόντος</l>
<l n="202">συμπλεκέος ποθέεσκεν ἐθήμονα σώματος ἥβην.</l>
<l n="203">ἄλλον ἀπηλοίησεν ἀφειδέι δουρὶ πατάξας,</l>
<l n="204">θηγαλέῃ γλωχῖνι βραχίονος ἄκρα τορήσας,</l>
<l n="205">ἄορι δʼ ἀσπίδα τύψεν, ἀρασσομένης δὲ σιδήρῳ </l>
<l n="206">ἀρραγέος βόμβησε μεσόμφαλα νῶτα βοείης.</l>
<l n="207">αὐτάρ ὁ λυσσήεντι μόθου δεδονημένος οἴστρῳ</l>
<l n="208">ἐγχείην ἐλέλιζε μετήλυδα κυκλάδι τέχνῃ</l>
<l n="209">ἢ πλευρῆς ἑκάτερθεν ἤ αὐχένος ἢ σχεδὸν ὤμου·</l>
<l n="210">σείων δʼ ἔνθα καὶ ἔνθα παλινδίνητον ἀκωκὴν </l>
<l n="211">στεινομένης μέσα νῶτα διέτμαγε δηιοτῆτος,</l>
<l n="212">κραιπνός, ἀερσιλόφοιο καθήμενος ὑψόθεν ἵππου.</l>
<l n="213">ὡς δʼ ὅτε ῥιγαλέου σκιερὴν μετὰ χείματος ὥρην</l>
<l n="214">φαίνεται ἀσκεπέων νεφέων γυμνούμενος ἀήρ,</l>
<l n="215">φέγγεος εἰαρινοῖο δεδεγμένος αἴθριον αἴγλην· </l>
<l n="216">ὣς ὅ γε βακχεύων πυκινὰς στίχας ἄτρομος ἀνὴρ</l>
<l n="217">Ἰνδῶν σχιζομένων μεσάτην γυμνώσατο χάρμην.</l>
<l n="218">καὶ τότε τις προμάχοιο περὶ στόμα χαλκὸν ἐρείσας</l>
<l n="219">δεξιτερὴν δασπλῆτι γενειάδα τύψε μαχαίρῃ·</l>
<l n="220">καί τις ἐπʼ ἀντιβίοισιν ἐν ἠέρι βόμβον ἰάλλων </l>
<l n="221">εἰς σκοπὸν ὑψικέλευθον ἐπέμπετο λᾶας ἀλήτης,</l>
<l n="222">καὶ λίθος ἠερόφοιτος ἐπεσμαράγησε καρήνῳ,</l>
<l n="223">καὶ λόφον εὐπήληκος ἀπεστυφέλιξεν ἐθείρης,</l>
<l n="224">αὐχενίου δεσμοῖο παρʼ ἀνθερεῶνα λυθέντος·</l>
<pb id="v.2.p.188"/>
<l n="225">τῆς δὲ κυλινδομένης κεφαλὴ γυμνοῦτο φορῆος. </l>
<l n="226">οὐ μοῦνοι τότε φῶτες ἐπέβρεμον, ἀλλὰ καἰ αὐτοὶ</l>
<l n="227">ἵπποι χαλκοχίτωνες ἐπεσμαράγησαν Ἐνυώ,</l>
<l n="228">Ἄρεα σαλπίζοντες ἐνυαλίῳ χρεμετισμῷ.</l>
<l n="229">κούρη δʼ ὑστερόφωνος ὀρεσσαύλων ἀπὸ λαιμῶν</l>
<l n="230">πετραίοις στομάτεσσιν ἀμειβομένη κτύπον αὐτῶν </l>
<l n="231">μιμηλὴ χρεμέτιζε μέλος πολεμήιον Ἠχώ.</l>
<l n="232">καὶ πολὺς ἀρτιδάικτος ἑλίσσετο νεκρὸς ἀρούραις</l>
<l n="233">θερμὸν ἀποπτύων ῥόον αἵματος· ὀλλυμένων δέ</l>
<l n="234">οἱ μὲν ἐπὶ πλευρῇσιν ἐπῃώρηντο θανόντες,</l>
<l n="235">ὃς δὲ τυπεὶς ἐλέλικτο χαρασσομένου κενεῶνος, </l>
<l n="236">ἄλλος ὑπέρ δαπέδοιο χυτῇ κεκύλιστο κονίῃ,</l>
<l n="237">ἄλλος ἐπεστήρικτο παρʼ ὀμφαλόν, ὃς δʼ ἐπὶ γαίῃ</l>
<l n="238">ἀνέρος ἀσπαίροντος ἐπεσκίρτησε καρήνῳ,</l>
<l n="239">ὃς δέ πεσὼν ἰάχησε τετυμμένος ἀνθερεῶνα,</l>
<l n="240">καὶ πόδας ἀμφελέλιξεν ἔχων ὀρχηθμὸν ὀλέθρου· </l>
<l n="241">πρηνὴς δʼ ἄλλος ἔκειτο, καὶ ὡς κοτέων ὀλετῆρι</l>
<l n="242">εὐρυχανὴς ἔσφιγξε μεμηνότι γαῖαν ὀδόντι.</l>
<l n="243">ἄλλου βαλλομένοιο τανυγλώχινι σιδήρῳ</l>
<l n="244">λευκὸς ἀκοντιστῆρι χιτὼν ἐρυθαίνετο λύθρῳ·</l>
<l n="245">ἄλλου μαρναμένοιο τιταινομένων ἀπὸ τόξων </l>
<l n="246">αἱμοβαφὴς πτερόεντι χαράσσετο μηρὸς ὀιστῷ.</l>
<l n="247">καί τις ἑὴν σάλπιγγα μάτην περὶ χεῖλος ἐρείσας</l>
<l n="248">ἐχθρὸς ἀνὴρ κελάδησεν ἐγερσιμόθου μέλος ἠχοῦς,</l>
<l n="249">ὀκναλέον φύξηλιν ἑὸν στρατὸν εἰς μόθον ἕλκων.</l>
<l n="250">οἱ δὲ βοῆς ἀίοντες ἐπὶ κλόνον ἔρρεον Ἰνδοί. </l>
<l n="251">θαρσαλέοι δʼ ἥψαντο παλιννόστοιο κυδοιμοῦ</l>
<l n="252">αἰδόμενοι βασιλῆι φανήμεναι ἔκτοθι νίκης.</l>
<l n="253">καὶ πολέες στεφανηδὸν ἀπόσσυτον εἰν ἑνὶ χώρῳ</l>
<l n="254">Αἰακὸν εὐθώρηκες ἐκυκλώσαντο μαχηταί.</l>
<pb id="v.2.p.190"/>
<l n="255">αὐτὰρ ὁ μέσσος ἔην βεβιημένος, οὐ τρυφαλείῃ, </l>
<l n="256">οὐ πίσυνος σακέεσσι καὶ οὐ θώρηκι κυδοιμοῦ·</l>
<l n="257">ἀλλά ἑ πατρῴοις πεπυκασμένον ἀντὶ σιδήρου</l>
<l n="258">ἀρρήκτοις νεφέεσσιν ὅλον πύργωσεν Ἀθήνη,</l>
<l n="259">οἶς πάρος ἀβρέκτοιο κατέσβεσεν αὐχμὸν ἀρούρης</l>
<l n="260">διψαλέην ἐπὶ γαῖαν ἄγων βιοτήσιον ὕδωρ </l>
<l n="261">Ζηνὸς ἐπομβρήσαντος, ἀμαλλοτόκοιο δὲ γαίης</l>
<l n="262">αὔλακες εὐώδινες ἐνυμφεύθησαν ἀρότρῳ·</l>
<l n="263">καὶ μέσος ἀντιβίων κυκλούμενος ἔνθεος ἀνὴρ</l>
<l n="264">τοὺς μέν ἀπηλοίησε θοῷ δορί, τοὺς δὲ μαχαίρῃ,</l>
<l n="265">τοὺς δὲ λίθοις κραναοῖσι· πέδον δʼ ἐρυθαίνετο λύθρῳ </l>
<l n="266">Ἰνδῶν κτεινομένων, καὶ ἀκαμπέος ἀνέρος αἰχμῇ</l>
<l n="267">κεῖτο πολυσπερέων νεκύων χύσις, ὦν ὁ μὲν αὐτῶν</l>
<l n="268">ἡμιθανὴς ἤσπαιρεν, ὁ δὲ χθόνα ποσσὶν ἀράσσων</l>
<l n="269">ὕπτιος αὐτοκύλιστος ὁμίλεε γείτονι πότμῳ·</l>
<l n="270">καὶ δαπέδῳ στείνοντο, νέκυς δʼ ἐπερείδετο νεκρῷ </l>
<l n="271">κεκλιμένῳ μετρηδόν, ἀπʼ ἀρτιτόμοιο δὲ λαιμοῦ</l>
<l n="272">ψυχρὸν ἐρευθιόωντι δέμας θερμαίνετο λύθρῳ·</l>
<l n="273">καὶ φόνος ἄσπετος ἦεν, ἐπασσυτέρων δὲ πεσόντων</l>
<l n="274">γαῖα κελαινιόωσα κατάρρυτος αἵματος ὁλκῷ,</l>
<l n="275">υἱέας οἰκτείρουσα, χαραδραίῃ φάτο φωνῇ· </l>
<l n="276">‘υἱὲ Διὸς ζείδωρε μιαιφόνε—καὶ γὰρ ἀνάσσεις</l>
<l n="277">ὄμβρου καρποτόκοιο καὶ αἱμαλέου νιφετοῖο,—</l>
<l n="278">ὄμβρῳ μὲν γονόεσσαν ὅλην ἐδίηνας ἀλωὴν</l>
<l n="279">Ἑλλάδος, Ἰνδῴην δὲ κατέκλυσας αὔλακα λύθρῳ,</l>
<l n="280">ὁ πρὶν ἀμαλλοφόρος, θανατηφόρος· ἀγρονόμοις μὲν </l>
<l n="281">σὸς νιφετὸς στάχυν εὗρε, σὺ δὲ στρατὸν ἔθρισας Ἰνδῶν</l>
<l n="282">ἀνέρας ἀμώων ἅτε λήιον· ἀμφότερον δὲ</l>
<l n="283">ἐκ Διὸς ὄμβρον ἄγεις, ἐξ Ἄεος αἵματι νίφεις.’</l>
<pb id="v.2.p.192"/>
<l n="284">τοῖα μὲν ἔννεπε Γαῖα φερέσβιος. ἀλλὰ Κρονίων</l>
<l n="285">οὐρανόθεν κελάδησε, καὶ Αἰακὸν εἰς φόνον Ἰνδῶν </l>
<l n="286">βρονταίοις πατάγοισι Διὸς προκαλίζετο σάλπιγξ.</l>
<l n="287">καί τις ἐν ἀντιβίοισιν ἐς Αἰακὸν ὄμμα τανύσσας</l>
<l n="288">πέμπε βέλος, καὶ βαιόν ὅσον χροὸς ἄκρον ἀμύξαι,</l>
<l n="289">μηρὸν ἐπιγράψαντα παρέτραπεν ἰὸν Ἀθήνη.</l>
<l n="290">μάρνατο δʼ εἰσέτι μᾶλλον ἀνώδυνος εἰς μέσον Ἰνδῶν </l>
<l n="291">Αἰακὸς ἀστήρικτος, ἐπεὶ βέλος ἥπτετο μηροῦ,</l>
<l n="292">λεπτὸς ὄνυξ ἅτε φωτός, ὅτε χροὸς ἄκρα χαράξῃ.</l>
<l n="293">καί τις ἀνὴρ ἀκίχητος ἐχάζετο πεζὸς ὁδίτης</l>
<l n="294">ἴχνεσιν ὠκυτέροισι, καὶ ἤθελε γείτονα λόχμην</l>
<l n="295">δύμεναι, ἧχι πάροιθεν ἐκεύθετο· τὸν δὲ διώκων </l>
<l n="296">εἰς δρόμον ἡνιόχευε ποδήνεμον ἵππον Ἐρεχθεύς·</l>
<l n="297">ἀλλʼ ὅτε τόσσον ἔμαρψεν, ὅσον προμάχοιο βαλόντος</l>
<l n="298">ἔγχεος ἱπταμένοιο τιταίνεται ὄρθιος ὁρμή,</l>
<l n="299">δὴ τότε οἱ μετὰ νῶτα βαλὼν ἀντώπιος ἔστη</l>
<l n="300">πεζὸς ἀνήρ, ἱππῆα δεδεγμένος· αὐτὰρ ὁ κάμψας </l>
<l n="301">ὀκλαδὸν ἐστήριξεν ἀριστερὸν ἴχνος ἀρούρῃ</l>
<l n="302">λοξὸς ἐπὶ πλευρῇσιν, ὀπισθοτόνοιο δὲ ταρσοῦ</l>
<l n="303">ἴχνιον ἠέρταζε μετάρσιον, ὀρθὰ τιταίνων</l>
<l n="304">δεξιτεροῦ ποδὸς ἄκρα πεπηγότα δάκτυλα γαίῃ,</l>
<l n="305">Ἰνδικὸν ἑπταβόειον ἔχων σάκος, εἰκόνα πύργου, </l>
<l n="306">γυμνὸν ἔχων ξίφος ὀξύ· προϊσχόμενος δὲ προσώπου</l>
<l n="307">ἀσπίδα χαλκεόνωτον ἐπέδραμεν Ἰνδὸς ἀγήνωρ,</l>
<l n="308">ἢ θανέειν ἤ φῶτα βαλεῖν ἤ πῶλον ἐλάσσαι</l>
<l n="309">ἄορι τολμήεντι· καὶ ὀμφαλόεντι σιδήρῳ</l>
<l n="310">δόχμιος ἀντικέλευθον ἀνακρούσας γένυν ἵππου </l>
<l n="311">πεζὸς ἐὼν ἐτίναξεν ὑπέρτερον ἡνιοχῆα·</l>
<l n="312">καὶ νύ εἰς χθόνα ῥῖψεν ἀμήτορος ἀστὀν Ἀθήνης,</l>
<l n="313">ἀλλά μιν ἔγχεϊ νύξε παρʼ ὀμφαλὸν ἄκρον Ἐρεχθεὺς</l>
<l n="314">καὶ φονίῳ μέσον ἄνδρα πεπαρμένον ὀξέι χαλκῷ</l>
<l n="315">εἰς πέδον ἠκόντιζεν· ὁ δὲ στροφάδεσσιν ἐρωαῖς </l>
<pb id="v.2.p.194"/>
<l n="316">ἠερόθεν προκάρηνος ἐπωλίσθησε κονίῃ</l>
<l n="317">κρᾶτα κυβιστητῆρα φέρων βητάρμονι παλμῷ.</l>
<l n="318">τὸν δὲ λιπὼν σπαίροντα, μετατρέψας δρόμον ἵππου,</l>
<l n="319">ἄλλοις δυσμενέεσσιν ἐπέχραεν ἀστὸς Ἀθήνης.</l>
<l n="320">
<gap/>κυκλώσας ἑὰ τόξα, καὶ ἁπλώσας ἐπὶ νευρὴν </l>
<l n="321">ὄρθιον ἀκροτάτου τετανυσμένον ἄχρι σιδήρου</l>
<l n="322">εἰς σκοπὸν εἷλκε βέλεμνον· ἀριστοτόκῳ δʼ ἐπὶ νύμφῃ</l>
<l n="323">νίκης ἐλπίδα πᾶσαν ἐπέτρεπε Καλλιοπείῃ.</l>
<l n="324">ἐννέα μὲν προέηκε τανυγλώχινας ὀιστούς,</l>
<l n="325">ἐννέα δʼ ἄνδρας ἔπεφνεν· ἔην δέ τις ἶσος ἀριθμὸς </l>
<l n="326">πεμπομένοις βελέεσσι καὶ ὀλλυμένοισι μαχηταῖς·</l>
<l n="327">ὧν ὁ μὲν ἄκρα μέτωπα διέσχισεν ἰὸς ἀλήτης,</l>
<l n="328">ὃς δὲ δασυστέρνοιο κατέγραψεν ἄντυγα μαζοῦ,</l>
<l n="329">ἄλλος ὑπὲρ λαγόνων, ἕτερος δʼ ἐπὶ νηδύι πίπτων</l>
<l n="330">μεσσατίῃ πεφόρητο χαρασσομένου κενεῶνος, </l>
<l n="331">ὃς δὲ διὰ πλευροῖο διέδραμεν, ὅς δὲ φυγόντος</l>
<l n="332">ὀρθὸς ἀελλήεντι ποδῶν ἐνεπήγνυτο ταρσῷ</l>
<l n="333">καὶ χθονίῳ σφήκωσεν ὁμοζεύκτῳ πόδα δεσμῷ.</l>
<l n="334">ἠνεμόεν δὲ βέλεμνον ἀνείρυσεν· ἐκ δὲ φαρέτρης</l>
<l n="335">ἄλλου πεμπομένοιο κατέδραμεν ἄλλος ἐπʼ ἄλλῳ </l>
<l n="336">ἠερίῃ στροφάλιγγι κατάσσυτος ὄμβρος ὀιστῶν.</l>
<l n="337">ὡς δʼ ὅτε χαλκείῳ τις ἐπʼ ἄκμονι χαλκὸν ἐλαύνων</l>
<l n="338">ἀκαμάτῳ ῥαιστῆρι πυρίβρομον ἦχον ἰάλλει,</l>
<l n="339">τύπτων γείτονα μύδρον, ἀποθρῴσκουσι δὲ πολλοὶ</l>
<l n="340">ἁλλόμενοι σπινθῆρες ἀρασσομένοιο σιδήρου, </l>
<l n="341">ἠέρα θερμαίνοντες, ἀμοιβαίῃσι δὲ ῥιπαῖς</l>
<l n="342">ὅς μὲν ἔην προκέλευθος, ὁ δὲ σχεδόν, ἅλλος ὀρούσας</l>
<l n="343">ἄλλον ἔτι θρῴσκοντα κιχάνεται αἴθοπι παλμῷ·</l>
<l n="344">ὣς ὅ γε τοξεύων στρατιὴν ἀντώπιον Ἰνδῶν</l>
<l n="345">μαρναμένων ἐκέδασσεν ἀλωφήτων ἀπὸ τόξων, </l>
<l n="346">κτείνων ἄλλοθεν ἄλλον ἐπασσυτέροισι βελέμνοις.</l>
<l n="347">μεσσατίης δὲ φάλαγγος ἀλευαμένης νέφος ἰῶν</l>
<pb id="v.2.p.196"/>
<l n="348">χῶρος ἐγυμνώθη, κεραῆς ἴνδαλμα Σελήνης,</l>
<l n="349">ἀμφιφαής ὅτε βαιὸν ἀποστίλβουσα κεραίης</l>
<l n="350">ἄκρα διαπλήσασα δύω νεοφεγγέος αἴγλης </l>
<l n="351">κεκλιμέναις ἀκτῖσι μέσον κύκλοιο χαράσσει,</l>
<l n="352">δίζυγι κεκριμένῳ μαλακῷ πυρί· μεσσατίης δὲ</l>
<l n="353">γυμνὰ χαρασσομένης ἔτι φαίνετο κύκλα Σελήνης.</l>
<l n="354">οὐδὲ μάχης ἀπέληγε συναιχμάζων Διονύσῳ</l>
<l n="355">Αἰακὸς ἀπτοίητος, ἐβακχεύθη δὲ κυδοιμῷ </l>
<l n="356">κτείνων ἔνθα καὶ ἔνθα· καὶ ἐκ πεδίοιο διώκων</l>
<l n="357">εἰς προχοὰς ποταμοῖο μετήγαγε λαὸν ἀλήτην.</l>
<l n="358">συμφερτοὶ δʼ ἕνα μοῦνον ἐκυκλώσαντο μαχηταὶ</l>
<l n="359">τυπτόμενον ξιφέεσσι καὶ οὐκ ἀλέγοντα μαχαίρης,</l>
<l n="360">οὐ βέλεος πτερόεντος· ἐπασσυτέρῃσι δὲ ῥιπαῖς </l>
<l n="361">κυανέης ἤμησε σιδήρεα λήια χάρμης</l>
<l n="362">κραιπνὸς ἀνὴρ καὶ πᾶσιν ἐμάρνατο, τοὺς μὲν ἐπʼ ὄχθαις,</l>
<l n="363">τοὺς δὲ κάτω ποταμοῖο μαχήμονι χειρὶ δαΐζων·</l>
<l n="364">καὶ νεκύων ἔπλησεν ὅλον ῥόον· ὀλλυμένων δὲ</l>
<l n="365">αἵματι μορμύρων ἐρυθαίνετο λευκὸς Ὑδάσπης. </l>
<l n="366">καί τις ἀνήρ προμάχοιο φυγὼν ἀνεμώδεα ῥιπὴν</l>
<l n="367">κύμβαχος αὐτοκύλιστος ἐπωλίσθησε ῥεέθρῳ,</l>
<l n="368">καὶ πολὺς ἀρτιδάικτος ἀκοντιστῆρι σιδήρῳ</l>
<l n="369">σύρετο κυματόεντι νέκυς πεφορημένος ὁλκῷ</l>
<l n="370">οἰδαλέοις μελέεσσιν· ὑποβρυχίοιο δὲ λύθρου </l>
<l n="371">νηιάδες λούσαντο δαφοινήεντι ῥεέθρῳ,</l>
<l n="372">καὶ φονίαις λιβάδεσσιν ἐφοινίχθη μέλαν ὕδωρ.</l>
<l n="373">πολλοὶ δʼ ἐν προχοῇσιν ἀπορρίψαντες ἀκωκὴν</l>
<l n="374">ἱκεσίην ἀνέφαινον ἀτευχέες, ὅς μὲν ἐπʼ ὄχθαις,</l>
<l n="375">ὃς δὲ παρὰ ψαμάθοις τετανυσμένος, ὅς δʼ ἐπὶ γαίῃ </l>
<l n="376">ὄρθιος ὀκλάζων, κυρτούμενον αὐχένα κάμπτων·</l>
<l n="377">ἀλλὰ λιτὰς ἀπέειπεν ἄνω νεύοντι προσώπῳ</l>
<l n="378">Αἰακὸς ἀντιβίοισιν ἀκαμπέα μῆνιν ἀέξων·</l>
<pb id="v.2.p.198"/>
<l n="379">αἰχμητὴν δʼ ἀσίδηρον ἔτι ψαύοντα λιτάων</l>
<l n="380">οὐχ ἕνα μοῦνον ἔπεφνε Λυκάονα, δυσμενέας δὲ </l>
<l n="381">χερσὶν ἀθωρήκτοισι κυλινδομένους ἐπὶ γαίῃ</l>
<l n="382">νηρίθμους κεράιζε, ῥόον ποταμοῖο μιαίνων·</l>
<l n="383">καὶ πολὺν Ἀστεροπαῖον ἐδέξατο νεκρὸν Ὑδάσπης.</l>
<l n="384">Οὐδʼ ἀθεεὶ πολέμιζε καὶ Αἰακός· ἀντιβίους γάρ,</l>
<l n="385">ὡς γενέτης Πηλῆος, ἔσω ποταμοῖο δαΐζων </l>
<l n="386">ἰκμαλέον μόθον εἶχε καὶ ὑδατόεσσαν Ἐνυώ,</l>
<l n="387">οἷα προθεσπίζων ποταμοῦ περὶ χεῦμα Καμάνδρου</l>
<l n="388">φύλοπιν ἡμιτέλεστον ἐπεσσομένην Ἀχιλῆι·</l>
<l n="389">καὶ μόθον υἱωνοῖο μόθος μαντεύσατο πάππου.</l>
<l n="390">καί τις ἐνὶ προχοῇσιν ἀσάμβαλος ἴαχε Νύμφη </l>
<l n="391">νηιὰς ἀκρήδεμνος ὑπερκύψασα ῥοάων·</l>
<l n="392">‘Νηιάδων ὁμόφυλε, Διιπετὲς αἷμα κομίζων,</l>
<l n="393">ἁγνὸν ὕδωρ ἐλέαιρε Διιπετέος ποταμοῖο.</l>
<l n="394">ἄρκιον Ἰνδὸν ὄλεσσε τεὸν δόρυ· παύεο Νύμφαις</l>
<l n="395">δάκρυα Νηιάδεσσιν ἀδακρύτοισιν ἐγείρων· </l>
<l n="396">νηιὰς ὑδατόεσσα καὶ ὑμετέρη πέλε μήτηρ·</l>
<l n="397">κούρην γὰρ ποταμοῖο τεὴν Αἴγιναν ἀκούω.</l>
<l n="398">μνώεο, τίς σε λόχευσε, καὶ οὐκέτι χεῦμα μιαίνεις.</l>
<l n="399">ἵξομαι εἰς ῥόον ἄλλον ἀκήρατον, εἰς ἄλα βαίνω.</l>
<l n="400">καί με θαλασσαίη δέχεται Θέτις· ἀλλὰ μελέσθω </l>
<l n="401">αἱματόεις ῥόος οὗτος Ἐρινύι καὶ Διονύσῳ.’</l>
</div1>
<pb id="v.2.p.200"/>
<div1 type="book" n="23">
<argument>
<l n="1">εἰκοστῷ τριτάτῳ πεπερημένον Ἰνδὸν Ὑδάσπην</l>
<l n="2">καὶ κλόνον ὑδατόεντα καὶ αἰθαλόεντα λιγαίνω.</l>
</argument>
<l n="1">ὣς φαμένη πατρῷον ἐδύσατο φοίνιον ὕδωρ</l>
<l n="2">νηιὰς ὑδατόεσσα διάβροχος αἵματι Νύμφη.</l>
<l n="3">αὐτὰρ ὁ βάρβαρα φῦλα παρʼ ᾐόνας ἄορι τύπτων</l>
<l n="4">εἰς προχοὰς ἔτρεψε· διωκόμενοι δὲ σιδήρῳ</l>
<l n="5">δυσμενέες κτείνοντο φόβῳ στείνοντες Ὑδάσπην. </l>
<l n="6">καὶ πολὺς ἐν ῥοθίοισι πόδας καὶ χεῖρας ἑλίσσων</l>
<l n="7">νηχομένους μιμεῖτο, καὶ ἤθελε πότμον ἀλύξαι</l>
<l n="8">χερσὶν ἀπειρήτοις ποταμήια χεύματα τέμνων·</l>
<l n="9">ἀλλὰ ῥόῳ κεκάλυπτο· καὶ ὕδασιν ἄλλος ἐπʼ ἄλλῳ</l>
<l n="10">ἔγκυος οἰδαίνων διερῷ τυμβεύετο πότμῳ. </l>
<l n="11">Οὐδʼ ἐπὶ δὴν παρὰ θῖνα φερεσσακέος ποταμοῖο</l>
<l n="12">πληθύι τοσσατίῃ φονίων κυκλούμενος Ἰνδῶν</l>
<l n="13">Αἰακὸς εἰσέτι μίμνεν, ἐπεὶ μογέοντι παρέστη</l>
<l n="14">Ἰνδοφόνος Διόνυσος ἀκαχμένα θύρσα τινάσσων.</l>
<l n="15">ἔνθα πολὺν στρατὸν ἄλλον ἀφειδέι δούρατι νύσσων </l>
<l n="16">Αἰακὸς ἐπρήνιξεν· ἐμαίνετο δʼ οἷά περ Ἄρης,</l>
<l n="17">σύνδρομος εὐθώρηκι κασιγνήτῳ Διονύσῳ.</l>
<l n="18">καὶ διερῇ Διόνυσος ὁμίλεε σύζυγι χάρμῃ</l>
<l n="19">ὑγρὸν ἐπʼ ἀντιβίοισι φέρων μόρον. εἰ δέ τις ἀνὴρ</l>
<l n="20">νήχετο δαιδαλέης ὑπὲρ ἀσπίδος οἴδματα τέμνων, </l>
<l n="21">νηχομένων κεράιξε μετάφρενον· εἰ δέ τις Ἰνδῶν</l>
<pb id="v.2.p.202"/>
<l n="22">ἡμιφανὴς πολέμιζεν ἐπʼ ἰλύι ταρσὸν ἐρείσας,</l>
<l n="23">θύρσῳ στῆθος ἔτυψεν ἣ αὐχένα, κύματα τέμνων,</l>
<l n="24">δυομένων· βυθίων γὰρ ἐπίστατο κόλπον ἐναύλων,</l>
<l n="25">ἐξ ὅτε μιν φεύγοντα μόθον δασπλῆτα Λυκούργου </l>
<l n="26">δώματι κυμαίνοντι γέρων ὑπεδέξατο Νηρεύς.</l>
<l n="27">πολλοὶ δʼ ἔνθα καὶ ἔνθα περικλείοντο ῥεέθρῳ,</l>
<l n="28">υἷα Διὸς τρομέοντες ὀρίδρομον, ὧν ὁ μὲν αὐτῶν</l>
<l n="29">ὄρθιος ἰλυόεντι πόδας σφηκώσατο πηλῷ,</l>
<l n="30">αὐτοπαγὴς δʼ ἀτίνακτος ἀπʼ ἰξύος ἄχρι καρήνου </l>
<l n="31">ἡμιφανὴς ἀνέτελλε καλυπτομένην πτύχα μηροῦ·</l>
<l n="32">καὶ Βρομίῳ πολέμιζεν ἐν ὕδασι μᾶλλον ἀρούρης</l>
<l n="33">ἀμφοτέραις παλάμαις διδυμάονα δούρατα πάλλων·</l>
<l n="34">καὶ τὸ μὲν αἰχμάζεσκεν ἐς ᾐόνας ὑψόσε πέμπων,</l>
<l n="35">Αἰακὸν ἀντικέλευθον ἔχων σκοπόν, ἄλλο δὲ σείσας </l>
<l n="36">ἔγχος ἀνουτήτοιο κατηκόντιζε Λυαίου.</l>
<l n="37">καί τις ἐνεστήρικτο μέσον κενεῶνα καλύπτων,</l>
<l n="38">ὃς δὲ φυγεῖν οὐχ εὗρε, τετυμμένος ὀξέι θύρσῳ,</l>
<l n="39">ἴχνια πηλώεντι φέρων πεπεδημένα δεσμῷ,</l>
<l n="40">ταρσὸν ἔχων ψαμάθοισι κατάσχετον· ἵστατο δʼ ἄλλος </l>
<l n="41">κνήμης βαλλομένης· ὁ δὲ γούνατος ἄκρα διαίνων</l>
<l n="42">ὑγρὴν αἱμαλέοιο διʼ ὕδατος εἶχεν Ἐνυώ·</l>
<l n="43">ἄλλος ἐνερρίζωτο δεδυκότος ἄχρι γενείου,</l>
<l n="44">καὶ πόδας ᾐώρησε λελουμένον ὦμον ἀείρων,</l>
<l n="45">φεύγων φρικτὰ ῥέεθρα καταΐσσοντα προσώπου· </l>
<l n="46">ἄλλος ἐνὶ προχοῇσιν ὅλον δέμας ἐκ ποδὸς ἄκρου</l>
<l n="47">ἄχρι μέσου στέρνοιο κατάρρυτος, ὃς δὲ διαίνων</l>
<l n="48">ὤμους διχθαδίους, ὁ δὲ βόστρυχον ἄκρον ἐρεύσας</l>
<l n="49">δέχνυτο κυματόεσσαν ἐπαΐσσουσαν ἀπειλήν.</l>
<pb id="v.2.p.204"/>
<l n="50">εἰς βυθὸν ἄλλος ἔδυνε διάβροχα χείλεα σείων </l>
<l n="51">ἀνδροφόνον παρὰ χεῦμα σεσηρότος ἀνθερεῶνος.</l>
<l n="52">καί τις ἑοὺς ἑτάρους δεδοκημένος Ἰνδὸς ἀγήνωρ</l>
<l n="53">τοὺς μὲν κτεινομένους δολιχῷ δορί, τοὺς δὲ μαχαίρῃ,</l>
<l n="54">ἄλλον ὀιστευθέντα χαραδρήεντι βελέμνῳ,</l>
<l n="55">τὸν δὲ πολυπλέκτῳ δεδαϊγμένον ὀξέι θύρσῳ, </l>
<l n="56">Θουρέι νεκρὸν ὅμιλον ἐδείκνυεν, ἀχνύμενος δὲ</l>
<l n="57">τίλλε κόμην, φλογερῷ δὲ χόλου βακχεύετο πυρσῷ,</l>
<l n="58">σφίγγων καρχαρόδοντι μεμυκότα χείλεα δεσμῷ·</l>
<l n="59">καὶ ταχὺς αὐτοφόνον μιμούμενος Ἰνδὸν Ὀρόντην,</l>
<l n="60">βάρβαρον αἷμα φέρων καὶ βάρβαρον ἦθος ἀέξων, </l>
<l n="61">ἆορ ἑὸν γύμνωσεν, ἀπορρίψας δὲ χιτῶνα,</l>
<l n="62">Ἄρεος ἀρραγὲς ἕρκος, ἀλεξητῆρα βελέμνων,</l>
<l n="63">καὶ ξίφος ἀπτοίητος ἑῷ κενεῶνι πελάσσας</l>
<l n="64">ὑστατίην ταχύποτμος ἀγήνορα ῥήξατο φωνήν·</l>
<l n="65">‘γαστήρ, δέχνυσο τοῦτο φίλον ξίφος· αἰδέομαι γάρ, </l>
<l n="66">μή τις ἐμὲ κτείνειεν ἀνάρσιος ἀπτόλεμος χείρ.</l>
<l n="67">αὐτὸς ἐμῷ κενεῶνι θελήμονα χαλκὸν ἐλάσσω,</l>
<l n="68">μή με πατήρ μέμψαιτο δεδουπότα θήλεϊ θύρσῳ,</l>
<l n="69">μὴ Σάτυρον, μὴ Βάκχον ἐμὸν καλέσειε φονῆα.’</l>
<l n="70">ἔννεπε κυανέης κατὰ γαστέρος ἆορ ἐρείσας </l>
<l n="71">τολμηραῖς παλάμῃσιν, ἅτε ξένον ἄνδρα δαΐζων,</l>
<l n="72">καὶ θάνεν αὐτοδάικτος ἐν ἀντιβίοισι Μενοικεύς,</l>
<l n="73">αἰδόμενος μετὰ δῆριν ἰδεῖν ἔτι Δηριαδῆα·</l>
<l n="74">ὄμμασι δʼ ἀκλαύτοισι θελήμονι κάτθανε πότμῳ,</l>
<l n="75">καὶ μανίης ἀπάνευθεν ἐφαίνετο χάλκεος Αἴας. </l>
<l n="76">καὶ φόνος ἄσπετος ἦεν· ἀναινομένῳ δὲ ῥεέθρῳ</l>
<pb id="v.2.p.206"/>
<l n="77">κτεινομένους ἐκάλυψε καὶ ἔπλετο τύμβος Ὑδάσπης.</l>
<l n="78">καί τις ἔσω ποταμοῖο πανυστατίην χέε φωνήν·</l>
<l n="79">‘καὶ σύ, πάτερ, προχοῇσι πόθεν σέο τέκνα καλύπτεις;</l>
<l n="80">πολλάκι Βάκτρον Ἄρηα μετήιον, ἀλλὰ ῥεέθροις </l>
<l n="81">οὔ ποτε Μῆδον ὅμιλον ἀπέκτανε Μῆδος Ἀράξης·</l>
<l n="82">Περσικὸς Εὐφρήτης οὐκ ἔκρυφε γείτονα Πέρσην·</l>
<l n="83">πολλάκι μοι παρὰ Ταῦρον ἔην μόθος, ἀλλʼ ἐνὶ χάρμῃ</l>
<l n="84">οὐ Κίλικάς ποτε Κύδνος ἑῷ τυμβεύσατο κόλπῳ</l>
<l n="85">οὐ Τάναϊς χιονῶδες ἄγων πετρούμενον ὕδωρ </l>
<l n="86">γείτονι Σαυρομάτῃ θωρήσσεται, ἀλλὰ κορύσσων</l>
<l n="87">Κόλχοις ἀντιβίοισι χαραδρήεσσαν Ἐνυὼ</l>
<l n="88">πολλάκι παχνήεντι κατεπρήνιξε βελέμνῳ.</l>
<l n="89">Ἠριδανὸς πέλε σεῖο μακάρτερος, ὅττι ῥεέθροις</l>
<l n="90">ἀλλοδαπὸν Φαέθοντα καὶ οὐκ ἔκρυψε πολίτην, </l>
<l n="91">οὐ Γαλάτην ἐκάλυψε καὶ οὐ τάφος ἔπλετο Κελτῷ,</l>
<l n="92">ἀλλὰ φίλοις ναέτῃσι ῥυηφενέων ἀπὸ δένδρων</l>
<l n="93">Ἡλιάδων ἤλεκτρα φεραυγέα δῶρα κυλίνδει·</l>
<l n="94">Ῥῆνος Ἴβηρ βρεφέεσσι κορύσσεται, ἀλλὰ δικάζων,</l>
<l n="95">καὶ κρυφίην ὠδῖνα διασχίζων τοκετοῖο </l>
<l n="96">κτείνει ξεῖνα γένεθλα· σὺ δὲ φθιμένων ναετήρων</l>
<l n="97">κρύπτεις γνήσια τέκνα καὶ οὐ νόθον αἷμα καλύπτεις.</l>
<l n="98">πῶς δύνασαι ποταμοῖσι μιγήμεναι ἠὲ καὶ αὐτῷ</l>
<l n="99">ὠκεανῷ γενέτῃ καὶ Τηθύι, σεῖο τεκούσῃ,</l>
<l n="100">αἱμαλέαις λιβάδεσσι φόνου πλημμυρίδα σύρων; </l>
<pb id="v.2.p.208"/>
<l n="101">ἅζεο, μὴ νεκύεσσι Ποσειδάωνα μιήνῃς.</l>
<l n="102">σεῖο ῥόος Βρομίοιο κακώτερος, ὅττί με θύρσοις</l>
<l n="103">οὐ κλονέει Διόνυσος, ὅσον κλονέεις με ῥεέθροις.’</l>
<l n="104">ὣς εἰπὼν βαρύποτμος ἐδέχνυτο λοίσθιον ὕδωρ.</l>
<l n="105">καὶ πλόος ἦν εὔοπλος· ἐκουφίζοντο δὲ λαοὶ </l>
<l n="106">οἰδαλέοις μελέεσσιν· ἀποφθιμένου δὲ φορῆος</l>
<l n="107">ἡμιφανὴς πλωτῆρι λόφῳ πορθμεύετο πήληξ</l>
<l n="108">δυομένη κατὰ βαιόν· ἐφαλλόμεναι δὲ ῥεέθροις</l>
<l n="109">ἐκταδὸν ἐν ῥοθίοισιν ἅτε πρυμνήσια νηῶν</l>
<l n="110">νηχομένους τελαμῶνας ἐναυτίλλοντο βοεῖαι, </l>
<l n="111">στοιχάδες ἔνθα καὶ ἔνθα· βαρυνόμενον δὲ σιδήρῳ</l>
<l n="112">εἰς βυθὸν ὑγροχίτωνα κατέσπασεν ἀνέρα θώρηξ.</l>
<l n="113">οὐδὲ μόθου Διόνυσος ἑοὺς ἀνέκοψε μαχητάς,</l>
<l n="114">εἰ μὴ πάντας ἔπεφνεν ἑῷ ταμεσίχροϊ θύρσῳ,</l>
<l n="115">καλλείψας ἕνα μοῦνον ὅλων κήρυκα θανόντων· </l>
<l n="116">Θουρέα μοῦνον ἔλειπε θεουδέα μάρτυρα νίκης.</l>
<l n="117">Ἥρη δʼ ὡς ἐνόησε δαϊκταμένων φόνον Ἰνδῶν,</l>
<l n="118">οὐρανόθεν πεπότητο, διʼ ὑψιπόρου δὲ κελεύθου</l>
<l n="119">ἄστατος ἠνεμόεντι κατέγραφεν ἠέρα ταρσῷ.</l>
<l n="120">Ἀντολίῃ δʼ ἐπέβαινε, καὶ ἤλασεν Ἰνδὸν Ὑδάσπην </l>
<l n="121">φύλοπιν αἱματόεσσαν ἀναστῆσαι Διονύσῳ.</l>
<l n="122">ἀλλʼ ὅτε βαρβαρόφωνος Ἑώιος ὤκλασεν Ἄρης,</l>
<l n="123">δὴ τότε ναυτιλίης ἑτερότροπα μάγγανα τεύχων</l>
<l n="124">χεύμασιν ἀκλύστοισι χορὸς πορθμεύετο Βάκχων.</l>
<l n="125">καὶ θεὸς ἡγεμόνευε, διʼ οἴδματος ἡνιοχεύων </l>
<l n="126">ἅρμασι χερσαίοισι νόθον πλόον, ὑγροπόρων δὲ</l>
<l n="127">πορδαλίων ἀδίαντος ὄνυξ ἐχάραξεν Ὑδάσπην·</l>
<l n="128">καὶ στρατιαὶ πλόον εἶχον ἀκυμάντου ποταμοῖο,</l>
<l n="129">ὧν ὁ μὲν Ἰνδῴην σχεδίην πολύδεσμον ἐρέσσων,</l>
<l n="130">ὃς δέ, κυβερνήσας διερὴν ἀκάτοιο πορείην, </l>
<pb id="v.2.p.210"/>
<l n="131">ἐνδάπιον σκάφος εἶχε λινορραφέων ἁλιήων</l>
<l n="132">ἁρπάξας· ἕτερος δὲ νόθῳ ναυτίλλετο θεσμῷ, </l>
<l n="134">ἅμματι τεχνήεντι περίπλοκα δούρατα δήσας, </l>
<l n="133">καὶ ξύλον αὐτόπρεμνον ὁμοίιον ὁλκάδι τεύχων, </l>
<l n="135">ἔκτοθι πηδαλίου, δίχα λαίφεος, ἐκτὸς ἐρετμῶν, </l>
<l n="136">οὐ Βορέην καλέων νηοσσόον—ἰθυτενὲς γὰρ</l>
<l n="137">εἰς βυθίους κενεῶνας ὑποβρύχιον δόρυ πέμπων</l>
<l n="138">Ἄρεος ὑγροπόροιο δορυσσόος ἔπλεε ναύτης—,</l>
<l n="139">καὶ πλωτῆς ἀδίαντος ἐπʼ ἀσπίδος οἴδματα τέμνων,</l>
<l n="140">πεῖσμα φέρων τελαμῶνα, σακέσπαλον εἶχε πορείην, </l>
<l n="141">ξείνην ναυτιλίην ψευδήμονι νηὶ χαράσσων.</l>
<l n="142">καὶ στρατὸς ἱππήων ῥόον ἔστιχε, καὶ πλόος ἵππων</l>
<l n="143">ποσσὶν ἔην ῥαχίῃσιν ἀειρομένων ἐλατήρων·</l>
<l n="144">καὶ τότε νηχομένου διερὸν δρόμον εὔποδος ἵππου</l>
<l n="145">ἰξύι κουφίζοντος ὑπέρτερον ἡνιοχῆα </l>
<l n="146">ὑψιφανὴς ἀνέτελλε διʼ ὕδατος ἄβροχος αὐχήν.</l>
<l n="147">καὶ στρατὸς ἐγρεμόθων πρυλέων ἀκάτοιο χατίζων,</l>
<l n="148">ἀσκοῖς οἰδαλέοισι χέων ποιητὸν ἀήτην,</l>
<l n="149">δέρματι φυσαλέῳ διεμέτρεεν Ἰνδὸν Ὑδάσπην,</l>
<l n="150">ἐνδομύχων δʼ ἀνέμων ἐγκύμονες ἔπλεον ἀσκοί. </l>
<l n="151">αἰγείοις δὲ πόδεσσι διέτρεχε Παρράσιος Πὰν</l>
<l n="152">ἄκρα γαληναίοιο διαστείχων ποταμοῖο·</l>
<l n="153">καὶ Λύκος ἡνιόχευε θαλασσαίων δρόμον ἵππων</l>
<l n="154">πατρῴην ἀδίαντον ἄγων τέθριππον ἀπήνην·</l>
<l n="155">καὶ γνωτῷ περόωντι συνέστιχε Δαμναμενῆι </l>
<l n="156">Σκέλμις ἀκυμάντοιο καθιππεύων ποταμοῖο.</l>
<l n="157">ἄλλος ὑπὲρ νώτοιο θορὼν ὁμόφοιτον ἀέλλαις</l>
<l n="158">εἰς πλόον ἡνιόχευε καλαύροπι ταῦρον ὁδίτην,</l>
<l n="159">καὶ βοέοις ὀνύχεσσι κατέγραφεν ἄψοφον ὕδωρ·</l>
<pb id="v.2.p.212"/>
<l n="160">Σειληνοὶ δὲ γέροντες ἐναυτίλλοντο θαλάσσῃ </l>
<l n="161">καὶ ποσὶ καὶ παλάμῃσιν ἐρετμώσαντες Ὑδάσπην...</l>
<l n="162">καὶ προχέων κρουνηδὸν ἀλεξήτειραν ἰωὴν</l>
<l n="163">γνωτῷ κυματόεντι γέρων ἰάχησεν Ὑδάσπης,</l>
<l n="164">μῦθον ἀπειλητῆρα χέων πολυπίδακι λαιμῷ·</l>
<l n="165">‘γνωτὲ πέπον, τέο μέχρι τεὸς ῥόος ἄψοφος ἕρπει; </l>
<l n="166">οἴδματα σεῖο κόρυσσον ἐπιβρίθων Διονύσῳ,</l>
<l n="167">ὄφρα κατακρύψωμεν ἐν ὕδασι πεζὸν ὁδίτην.</l>
<l n="168">σοὶ καὶ ἐμοὶ πέλεν αἶσχος, ὅτε Βρομίοιο μαχηταὶ</l>
<l n="169">ἀβρέκτοις ἐμὸν οἶδμα διασχίζουσι πεδίλοις·</l>
<l n="170">Αἰόλε, καὶ σὺ τέλεσσον ἐμοὶ χάριν, ἀντιβίοις δὲ </l>
<l n="171">σοὺς προμάχους θώρηξον ἀελλήεντας ἀήτας</l>
<l n="172">μαρναμένους Σατύροισιν, ὅτι στρατὸς ὑγρὸς ὁδίτης</l>
<l n="173">ἅρμασι χερσαίοισι βατὸν ποίησεν Ὑδάσπην,</l>
<l n="174">καὶ δρόμον ὑγρὸν ἔχουσιν ἐν ὕδασιν ἡνιοχῆες·</l>
<l n="175">σοὺς ἀνέμους θώρηξον ἐμῷ πορθμῆι Λυαίῳ· </l>
<l n="176">χεύμασι δʼ ἑλκέσθω Σατύρων στόλος, ἡνιόχων δὲ</l>
<l n="177">συρομένων προχοῇσιν ἐμὸς ῥόος ἄρμα δεχέσθω,</l>
<l n="178">οἴδματι λυσσήεντι καλυπτομένων ἐλατήρων.</l>
<l n="179">οὐ μὲν ἐγὼ νήποινον ἀήθεα πορθμὸν ἐάσω·</l>
<l n="180">σοὶ καὶ ἐμοὶ πέλεν αἶσχος, ὅταν Βρομίοιο μαχηταὶ </l>
<l n="181">ἀτραπὸν ἡνιόχοισι καὶ ἀβρέκτοισιν ὁδίταις<gap/>
</l>
<l n="182">ὑγροπόρους δὲ λέοντας ἀιστώσω Διονύσου.</l>
<l n="183">εἰπέ, πόθεν βατὸς ἔσκεν ἐμὸς ῥόος, ὑγροβαφὴς δὲ</l>
<l n="184">νηιὰς ἐν προχοῇσι πόθεν χρεμετισμὸν ἀκούει</l>
<l n="185">καὶ ῥάχιν ἰχθυόεσσαν ὄνυξ ἵππειος ἀράσσει; </l>
<l n="186">αἰδέομαι ποταμοῖσι μιγήμεναι, ὅττι γυναῖκες</l>
<l n="187">ἡμέας ἀκλύστοισι διαστείβουσι πεδίλοις.</l>
<l n="188">οὔ ποτε τολμήεντες ἐμὸν ῥόον ἔξεον Ἰνδοὶ</l>
<l n="189">ἅρμασιν ἠλιβάτοισι, καὶ οὐ πατρώιον ὕδωρ</l>
<pb id="v.2.p.214"/>
<l n="190">Δηριάδης ἐχάραξεν ἑῶ περιμήκεϊ δίφρῳ, </l>
<l n="191">ὑψιλόφων λοφίῃσιν ἐφεδρήσσων ἐλεφάντων.’</l>
<l n="192">ὣς εἰπὼν ἐκόρυσσεν ἑὸν ῥόον· ἆλτο δὲ Βάκχῳ</l>
<l n="193">αἰχμάζων ῥοθίοισιν· ἀελλήεσσα δὲ πολλὴ</l>
<l n="194">μαρναμένων ὑδάτων διερὴ μυκήσατο σάλπιγξ·</l>
<l n="195">καὶ ποταμὸς κελάρυζεν ἄγων ὑψούμενον ὕδωρ, </l>
<l n="196">μαρνάμενος Σατύροισι· πολυφλοίσβῳ δὲ κυδοιμῷ</l>
<l n="197">Βασσαρὶς ἁβροχίτων ἀπεσείσατο κύμβαλα χειρῶν</l>
<l n="198">καὶ πόδας ἀμφελέλιζεν, ἐρεσσομένοιο δὲ ταρσοῦ</l>
<l n="199">ξανθὰ πολυρραφέων ἀπεσείσατο δεσμὰ πεδίλων,</l>
<l n="200">καὶ ῥόος ἠνεμόεις πεφορημένος ἄχρι καρήνου </l>
<l n="201">Βάκχης νηχομένης ἑλικώδεας ἔκλυσε χαίτας·</l>
<l n="202">ἄλλη βριθομένη διεροὺς ἀπεθήκατο πέπλους,</l>
<l n="203">νεβρίδας οἰδαλέοισιν ἐπιτρέψασα ῥεέθροις,</l>
<l n="204">καί οἱ ἐπὶ στέρνοισι κορυσσομένου ποταμοῖο</l>
<l n="205">ὄγκος ἐρευθιόωντι μέλας ἐπεσύρετο μαζῷ· </l>
<l n="206">καὶ Σάτυρος παλάμῃσιν ἐρετμώσας χυτόν ὕδωρ</l>
<l n="207">ἰκμαλέην ἐλέλιζε διʼ ὕδατος ὄρθιον οὐρήν·</l>
<l n="208">γηραλέοις δὲ πόδεσσι μεθυσφαλὲς ἴχνος ἐρέσσων</l>
<l n="209">ἄστατος ὑδατόεντι Μάρων πεφορημένος ὁλκῷ</l>
<l n="210">κύμασιν ἀσκὸν ἔλειπε βεβυσμένον ἡδέος οἴνου· </l>
<l n="211">πυκνὰ δὲ σειομένη διδυμόζυγι σύνδρομος αὐλῷ</l>
<l n="212">Πανιὰς ἀκροτάτοιο διʼ ὕδατος ἔπλεε σύριγξ,</l>
<l n="213">κύμασιν αὐτοέλικτος· ἁμιλλητῆρι δὲ παλμῷ</l>
<l n="214">Σειληνοῦ λασίοιο κατʼ αὐχένος ἔρρεε χαίτη.</l>
<l n="215">καὶ ποταμὸς κελάδησεν ἀφυσγετὸν οἴδματι σύρων, </l>
<l n="216">ξανθὸν ὑπὲρ πεδίοιο χέων μετανάστιον ὕδωρ,</l>
<l n="217">κικλήσκων Διόνυσον ἐς ὑδατόεσσαν Ἐνυώ·</l>
<l n="218">καὶ ῥόος ἐγρεκύδοιμος ἔχων ἀντίπνοον αὔρην</l>
<l n="219">ἀγχινεφὴς ὑψοῦτο, διάβροχον ἠέρα φαίνων,</l>
<l n="220">οἴδματι παφλάζοντι καταθρῴσκων Διονύσου. </l>
<pb id="v.2.p.216"/>
<l n="221">οὐχ οὕτω Σιμόεντος Ἀρειμανὲς ἔβρεμεν ὕδωρ,</l>
<l n="222">οὐχ οὕτω ῥόος ἔσκεν ἐγερσιμόθοιο Καμάνδρου</l>
<l n="223">χεύματι κυματόεντι κατακλύζων Ἀχιλῆα,</l>
<l n="224">ὡς τότε Βακχείην στρατιὴν ἐδίωξεν Ὑδάσπης.</l>
<l n="225">καὶ ποταμῷ Διόνυσος ἀνήρυγε θυιάδα φωνήν· </l>
<l n="226">‘τί κλονέεις Διὸς υἷα, Διιπετές; ἢν ἐθελήσω,</l>
<l n="227">τερσαίνει σέο χεῦμα πατὴρ ἐμός, ὑέτιος Ζεύς.</l>
<l n="228">ἐκ νεφέων βλάστησας ἐμοῦ Κρονίδαο τοκῆος,</l>
<l n="229">καὶ νεφεληγερέταο Διὸς βλάστημα διώκεις;</l>
<l n="230">πατρὸς ἐμοῦ πεφύλαξο βέλος λοχίοιο κεραυνοῦ, </l>
<l n="231">μὴ στεροπὴν Βρομίοιο γενέθλιον εἰς σὲ κορύσσῃ·</l>
<l n="232">ἅζεο, μὴ βαρύγουνος, ὅπως Ἀσωπός, ἀκούσῃς·</l>
<l n="233">σὴν προχοὴν πρήυνον, ἕως ἔτι μῆνιν ἐρύκω.</l>
<l n="234">ὑδατόεις πυρόεντι κορύσσεαι· οὐ δύνασαι δὲ</l>
<l n="235">τλήμεναι αἰθαλόεντος ἔνα σπινθῆρα κεραυνοῦ. </l>
<l n="236">εἰ δὲ μέγα φρονέεις χάριν Ἀστερίης σέο νύμφης,</l>
<l n="237">ἣ λάχεν αἰθερίης Ὑπερίονος αἷμα γενέθλης,</l>
<l n="238">ἠελίου θρασὺν υἷα, πυρώδεος ἡνιοχῆος,</l>
<l n="239">οὐρανὸν ἱππεύοντα πατὴρ ἐμὸς ἔφλεγε πυρσῷ,</l>
<l n="240">καὶ νέκυν ἔστενε παῖδα πυρὸς ταμίης Ὑπερίων, </l>
<l n="241">οὐδὲ χάριν Φαέθοντος ἐμῷ πολέμιζε τοκῆι,</l>
<l n="242">οὐ πυρὶ πῦρ ἀνάειρε, καὶ εἰ πυρὸς ἡγεμονεύει.</l>
<l n="243">εἰ χάριν ὑμετέρου μεγαλίζεαι Ὠκεανοῖο,</l>
<l n="244">Ἠριδανὸν σκοπίαζε Διὸς πληγέντα βελέμνῳ,</l>
<l n="245">ὑμέτερον πυρίκαυτον ἀδελφεόν· αἰνοπαθὴς δὲ </l>
<l n="246">σὸς διερὸς προπάτωρ, μιτρούμενος ἄντυγι κόσμου,</l>
<l n="247">χεύμασι τοσσατίοισι χέων γαιήοχον ὕδωρ,</l>
<l n="248">υἱὸν ἴδε φλεχθέντα, καὶ οὐ πολέμιζεν Ὀλύμπῳ,</l>
<l n="249">οὐ προχοαῖς ἐρίδαινε πυριγλώχινι κεραυνῷ.</l>
<pb id="v.2.p.218"/>
<l n="250">ἀλλὰ τεῶν ὑδάτων ἔτι φείδεο, μή σε νοήσω </l>
<l n="251">Ἠριδανῷ φλεχθέντι κεκαυμένον ἶσον Ὑδάσπην.’</l>
<l n="252">ὣς φαμένῳ βαρύδουπος ἐχώσατο μᾶλλον Ὑδάσπης</l>
<l n="253">κύμασι λαβροτέροισι χέων ὑψίδρομον ὕδωρ.</l>
<l n="254">καί νύ κεν ἔκρυφε πᾶσαν ἀβακχεύτων στίχα Βάκχων,</l>
<l n="255">εἰ μὴ Βάκχος ἄμυνεν, ἀπʼ ἀγχιπόροιο δὲ λόχμης </l>
<l n="256">πυρσοτόκον νάρθηκα λαβὼν ἀντώπιον Ἠοῦς</l>
<l n="257">ἠελίῳ θέρμηνεν· ἐριφλεγέος δὲ κορύμβου</l>
<l n="258">αὐτογόνῳ σπινθῆρι λοχεύετο δουράτεον πῦρ·</l>
<l n="259">καὶ προχοαῖς φλόγα ῥῖψεν· ἀπειλητῆρι δὲ δαλῷ</l>
<l n="260">καιομένου ποταμοῖο ῥοαῖς ἐπεπάφλασαν ὄχθαι· </l>
<l n="261">καὶ πολὺς ἠερόφοιτος ἑλίσσετο καπνὸς ἀλήτης</l>
<l n="262">λωτοῦ καιομένοιο μαραινομένου τε κυπείρου·</l>
<l n="263">καὶ θρύα πῦρ ἀμάθυνε· πολυστροφάλιγγι δὲ ῥιπῇ</l>
<l n="264">καπνοῦ λιγνυόεντος ἕλιξ ἐμέθυσσεν ἀυτμὴ</l>
<l n="265">ἠερίας ἁψῖδας, ὅλη δʼ ἐμελαίνετο λόχμη </l>
<l n="266">εὐόδμοις ἀνέμοισιν ἱμασσομένων δονακήων.</l>
<l n="267">καὶ σέλας εἰς βυθὸν εἷρπεν· ἐνεκρύπτοντο δὲ πηλῷ</l>
<l n="268">ἰχθύες αἰθαλόεντες· ὑποβρυχίοιο δὲ πυρσοῦ</l>
<l n="269">νηχομένῳ σπινθῆρι διάβροχος ἔζεεν ἰλὺς</l>
<l n="270">ὑγρὸν ἀναπτομένη· βυθίων δʼ ἀπὸ καπνὸς ἐναύλων </l>
<l n="271">ἔμπυρος ὑδατόεντι διέσσυτο σύνδρομος ἀτμῷ.</l>
<l n="272">Ὑδριάδων δὲ φάλαγγες ἀνάμπυκες ὠκέι ταρσῷ</l>
<l n="273">γυμναὶ κυματόεντος ἀπεπλάζοντο μελάθρου·</l>
<l n="274">καί τις ἀναινομένη φλογερὸν πατρώιον ὕδωρ</l>
<l n="275">νηιὰς ἀκρήδεμνος ἀήθεα δύσατο Γάγγην· </l>
<l n="276">ἄλλη δʼ Ἰνδὸν ἔναιεν ἐριβρεμέτην Ἀκεσίνην</l>
<l n="277">ἀζαλέοις μελέεσσιν· ἀλωομένην δὲ Χοάσπης</l>
<pb id="v.2.p.220"/>
<l n="278">ἄλλην οὐρεσίφοιτον ἀνάμπυκα Νηίδα Νύμφην</l>
<l n="279">παρθενικὴν ἐδέξατο, Περσίδι γείτων.</l>
<l n="280">Ὠκεανὸς δʼ ἰάχησεν ἀπειλείων Διονύσῳ, </l>
<l n="281">ὑδατόεν μύκημα χέων πολυπίδακι λαιμῷ,</l>
<l n="282">καὶ ῥόον ἀενάων στομάτων κρουνηδὸν ἰάλλων</l>
<l n="283">ἠιόνας κόσμοιο κατέκλυσε χεύματι μύθων·</l>
<l n="284">‘ἥλικος Ὠκεανοῖο παρευνέτι, σύγχρονε κόσμου</l>
<l n="285">παντρόφε συμμιγέων ὑδάτων, αὐτόσπορε Τηθύς, </l>
<l n="286">ἀρχαίη φιλότεκνε, τί ῥέξομεν; αἰθαλόεις γὰρ</l>
<l n="287">εἰς ἐμὲ καὶ σέο τέκνα κορύσσεται ὑέτιος Ζεύς·</l>
<l n="288">ἅρπαγα γὰρ νόθον ὄρνιν ἔχει Κρονίωνα φονῆα</l>
<l n="289">Ἀσωπὸς γενετῆρα, καὶ υἱέα Βάκχον Ὑδάσπης.</l>
<l n="290">ἀλλὰ Διὸς στεροπῇσιν ἄγων ἀντίξοον ὕδωρ </l>
<l n="291">ἠέλιον πυρόεντα ῥόῳ σβεστῆρι καλύψω,</l>
<l n="292">κρύψω δʼ αἰθέρος ἄστρα· καὶ ἀθρήσει με Κρονίων</l>
<l n="293">χεύματι μορμύροντι κατακλύζοντα Σελήνην·</l>
<l n="294">Ἀρκτῴην δʼ ὑπὸ πέζαν ἐμαῖς προχοῇσι λοέσσω</l>
<l n="295">ἄξονος ἄκρα κάρηνα καὶ ἄβροχον ὁλκὸν Ἁμάξης· </l>
<l n="296">καὶ βυθίης ἀρχαῖον ἐμῆς πλωτῆρα θαλάσσης</l>
<pb id="v.2.p.222"/>
<l n="297">αἰθέριον Δελφῖνα πάλιν πλωτῆρα τελέσσω,</l>
<l n="298">κρυπτόμενον πελάγεσσι· καὶ ἀστερόφοιτον ἐρύσσω</l>
<l n="299">νόστιμον οὐρανόθεν μετανάστιον εἰς χθόνα Κελτῶν</l>
<l n="300">Ἠριδανὸν πυρόεντα, καὶ ὑδατόεντα τελέσσω, </l>
<l n="301">αἰθέρα γυμνώσας διεροῦ πυρός· ὑψιπόρους δὲ</l>
<l n="302">ἰχθύας ἀστερόεντας ἐμοὺς πάλιν εἰς ἅλα σύρω,</l>
<l n="303">νηχομένους μετʼ Ὄλυμπον ἐν ὕδασιν. ἔγρεο, Τηθύς,</l>
<l n="304">ὕδασιν αἰθέρος ἄστρα καλύψομεν, ὄφρα νοήσω</l>
<l n="305">ταῦρον, ἀκυμάντοιο πάλαι πλωτῆρα θαλάσσης, </l>
<l n="306">κύμασι λαβροτέροις πεφορημένον ὑγρὸν ὁδίτην,</l>
<l n="307">Εὐρώπης μετὰ λέκτρον· ὀρινέσθω δὲ καὶ αὐτή,</l>
<l n="308">δερκομένη κερόεσσαν ἐμὴν ταυρώπιδα μορφήν,</l>
<l n="309">ταυροφυὴς κερόεσσα βοῶν ἐλάτειρα Σελήνη·</l>
<l n="310">ἵξομαι ὑψικέλευθος ἐς οὐρανόν, ὄφρα νοήσω </l>
<l n="311">ἰκμαλέον Κηφῆα καὶ ὑγροχίτωνα Βοώτην,</l>
<l n="312">ὡς πάρος ἐννοσίγαιος, ὅτε θρασὺς ἀμφὶ Κορίνθου</l>
<l n="313">ὑγρὸς Ἄρης ἀλάλαζεν ἐς ἀστερόεσσαν Ἐνυώ·</l>
<l n="314">κρύψω δʼ ἔμπυρον Αἶγα, Διὸς τροφόν, ὑγροπόρῳ δὲ</l>
<l n="315">ἄρμενον Ὑδροχοῆι χαρίζομαι ἄφθονον ὕδωρ. </l>
<l n="316">Τηθύς, καὶ σύ, θάλασσα, κορύσσεο· ταυροφυῆ γὰρ</l>
<l n="317">Ζεὺς νόθον υἷα λόχευσεν, ʽ??ʼνα ξύμπαντας ὀλέσσῃ</l>
<l n="318">καὶ ποταμοὺς καί φῶτας ἀμεμφέας· ἀμφότερον δὲ</l>
<l n="319">Ἰνδοὺς θύρσος ἔπεφνε καὶ ἔφλεγε πυρσὸς Ὑδάσπην.’</l>
<l n="320">ἔννεπε παφλάζων βαθυκύμονος οἴδματι φωνῆς. </l>
</div1>
<pb id="v.2.p.224"/>
<div1 type="book" n="24">
<argument>
<l n="1">εἰκοστὸν δὲ τέταρτον ἔχει γόον ἄσπετον Ἰνδῶν</l>
<l n="2">κερκίδα θʼ ἱστοπόνοιο καὶ ἠλακάτην Ἀφροδίτης.</l>
</argument>
<l n="1">Ζεὺς δὲ πατὴρ κοτέοντος ἀπέτραπε παιδὸς ἀπειλήν,</l>
<l n="2">δοῦπον ὁμοπλεκέων νεφέων βρονταῖον ἱμάσσων·</l>
<l n="3">καὶ χόλον ἐπρήυνεν ἀτέρμονος Ὠκεανοῖο,</l>
<l n="4">ὑσμίνην φλογόεσσαν ἐρητύων Διονύσου.</l>
<l n="5">Ἥρη δʼ ἐσμαράγησε διʼ ἠέρος ἄπλετον ἠχώ, </l>
<l n="6">μῆνιν ἀναστέλλουσα πυρισθενέος Διονύσου.</l>
<l n="7">καὶ διερὴν παλάμην ὀρέγων οἰκτίρμονι Βάκχῳ</l>
<l n="8">παιδὶ Διὸς πυρόεντι γέρων ἰάχησεν Ὑδάσπης,</l>
<l n="9">μῦθον ἀναβλύζων ἱκετήσιον ἀνθερεῶνος·</l>
<l n="10">‘φείδεό μοι, Διόνυσε, διιπετέος ποταμοῖο, </l>
<l n="11">ὕδασι καρποτόκοισι φέρων χάριν· ὑμετέρη γὰρ</l>
<l n="12">ἐξ ὑδάτων εὔβοτρυς ἀνεβλάστησεν ὀπώρη.</l>
<l n="13">ἀασάμην, Διόνυσε πυριτρεφές· οὐρανίην γὰρ</l>
<l n="14">σῶν δαΐδων ἀμάρυγμα τεὴν κήρυξε γενέθλην.</l>
<l n="15">ἀλλὰ πόθος τεκέων με βιήσατο· Δηριάδῃ γὰρ </l>
<l n="16">υἱέι πιστὰ φέρων ῥοθίων ἐλέλιζον ἀπειλήν,</l>
<l n="17">Ἰνδοῖς κτεινομένοισι βοηθόον οἶδμα κυλίνδων.</l>
<l n="18">αἰδέομαι γενετῆρι φανήμεναι, ὅττι θαλάσσῃ</l>
<l n="19">αἵματι μορμύροντι μεμιγμένα χεύματα σύρω</l>
<l n="20">καὶ φονίῃ ῥαθάμιγγι Ποσειδάωνα μιαίνω· </l>
<pb id="v.2.p.226"/>
<l n="21">τοῦτό με, τοῦτο κόρυσσεν ἐριδμαίνειν Διονύσῳ.</l>
<l n="22">πρὸς δὲ τεοῦ ξενίοιο καὶ ἱκεσίοιο τοκῆος,</l>
<l n="23">αἴδεο παφλάζοντα τεῷ πυρὶ θερμὸν Ὑδάσπην.</l>
<l n="24">νηιάδες φεύγουσιν ἐμὸν ῥόον· ἀμφὶ δὲ πηγάς</l>
<l n="25">ἡ μὲν ναιετάει διερὸν δόμον, ἡ δʼ ἐνὶ λόχμαις </l>
<l n="26">σύννομος Ἁδρυάδεσσι φυτὸν μετὰ πόντον ἀμείβει,</l>
<l n="27">ἄλλη δʼ Ἰνδὸν ἔχει μετανάστιος, ἡ δὲ φυγοῦσα</l>
<l n="28">ποσσὶ κονιομένοισιν ἐδύσατο διψάδα πέτρην</l>
<l n="29">Καυκασίην, ἑτέρη δὲ μεταΐξασα Χοάσπην</l>
<l n="30">ναίει ξεῖνα ῥέεθρα καὶ οὐκέτι πάτριον ὕδωρ. </l>
<l n="31">μὴ καλάμους ὀλέσειας, ἐμῶν βλάστημα ῥοάων,</l>
<l n="32">οἷσιν ἀεξομένοισιν ἐρείδεται οἰνάδος ὅρπηξ</l>
<l n="33">ἀμπελόεις· δόνακες γὰρ ἐπʼ ἀλλήλοισι δεθέντες</l>
<l n="34">ὑμετέρην εὔυδρον ἐλαφρίζουσιν ὀπώρην·</l>
<l n="35">μὴ δόνακας φλέξειας, ὅθεν σέο Μυγδόνες αὐλοί, </l>
<l n="36">μή ποτέ σοι μέμψαιτο τεὴ φιλόμολπος Ἀθήνη,</l>
<l n="37">ἥ ποτε Γοργείων βλοσυρὸν μίμημα καρήνων</l>
<l n="38">φθεγγομένων Λίβυν εὗρεν ὁμοζυγέων τύπον αὐλῶν·</l>
<l n="39">καὶ σέο μυστιπόλοιο κυβερνήτειραν ἀοιδῆς</l>
<l n="40">Πανιάδος σύριγγος ὁμόθροον αἴδεο μολπήν· </l>
<l n="41">λῆγε τεῷ νάρθηκι ῥόον ποταμοῖο μαραίνων,</l>
<l n="42">ὅττι ῥόος ποταμοῖο τεούς νάρθηκας ἀέξει.</l>
<l n="43">οὐ ξένον οἶδμα πέρησας ἐπώνυμον· ἀλλοφυῆ γὰρ</l>
<l n="44">ἄλλον ἐγὼ Διόνυσον ἐμοῖς φαίδρυνα λοετροῖς,</l>
<l n="45">ὁπλοτέρου Βρομίοιο φερώνυμον, εὖτε Κρονίων </l>
<l n="46">Ζαγρέα παιδοκόμοισιν ἐμαῖς παρακάτθετο Νύμφαις·</l>
<l n="47">καὶ σὺ φέρεις Ζαγρῆος ὅλον δέμας· ἀλλὰ σὺ κείνῳ</l>
<l n="48">δὸς χάριν ὀψιτέλεστον, ὅθεν πέλες· ἀρχεγόνου γὰρ</l>
<pb id="v.2.p.228"/>
<l n="49">ἐκ κραδίης ἀνέτελλες, ἀειδομένου Διονύσου.</l>
<l n="50">ὑμετέρου δὲ γέραιρε Λάμου κουροτρόφον ὕδωρ· </l>
<l n="51">μνώεο Μαιονίης σέο πατρίδος· ὑμετέρου γὰρ</l>
<l n="52">Πακτωλοῦ χαρίεντος ἀδελφεός ἐστιν Ὑδάσπης.</l>
<l n="53">καὶ σὺ τόσοις ποταμοῖσι μίαν χάριν ἄρτι τιταίνων,</l>
<l n="54">γνωτοῖς ἡμετέροισι, τεὴν ἀνασείρασον αἴγλην·</l>
<l n="55">μηδὲ πυρί φλέξῃς ὑδάτων χύσιν· ἐξ ὑδάτων γὰρ </l>
<l n="56">ἀστεροπὴ βλάστησε, τεοῦ Διὸς ὑέτιον πῦρ.</l>
<l n="57">ἀλλὰ χόλον πρήυνε, τεοῖς ὅτι γούνασι πίπτω</l>
<l n="58">μειλίχιον στορέσας ἱκέτην ῥόον· ἐν πολέμοις γὰρ</l>
<l n="59">εἰ θρασὺν αὐχένα κάμπτε, καὶ ἤπιος ἔσκε Τυφωεύς,</l>
<l n="60">καί κεν ἀπορρίψας παλινάγρετον ὄγκον ἀπειλῆς </l>
<l n="61">ἀστεροπὴν ἀνέκοπτε πατήρ τεός, ὑψιμέδων Ζεύς.’</l>
<l n="62">ὣς φαμένου Διόνυσος ἑὴν ἀνεσείρασε πεύκην.</l>
<l n="63">καὶ προχοὰς Ἀρκτῷος ἀνερρίπιζεν ἀήτης</l>
<l n="64">χειμερίῃ μάστιγι, φέρων δυσπέμφελον αὔρην,</l>
<l n="65">χεῦμα πυριβλήτοιο καταψύχων ποταμοῖο, </l>
<l n="66">ἠέλιον καὶ Βάκχον ὁμοῦ καὶ Ζῆνα γεραίρων,</l>
<l n="67">καὶ ῥοθίων ἄσβεστον ἀπέσβεσε δαιμόνιον πῦρ.</l>
<l n="68">ὄφρα μὲν εἰσέτι Βάκχος ἐπέπλεεν ὑγρὸν Ὑδάσπην,</l>
<l n="69">τόφρα δέ, θάρσος Ἄρηος ἔχων, περιμήκετον ὁρμὴν</l>
<l n="70">Δηριάδης ἐπὶ δῆριν ἐπώνυμον ὥπλισεν Ἰνδούς, </l>
<l n="71">στήσας ἀμφὶ ῥέεθρον ἑὰς στίχας, ὄφρα μαχηταὶ</l>
<l n="72">λαὸν ἐρητύσωσιν ἀνερχομένων ἔτι Βάκχων.</l>
<l n="73">οὐδὲ Διὸς λάθεν ὄμμα πανόψιον· ἐσσυμένως δὲ</l>
<l n="74">οὐρανόθεν πεφόρητο προασπίζων Διονύσον.</l>
<l n="75">καὶ σφετέροισιν ἰόντες ἀρηγόνες, ἄλλος ἐπʼ ἄλλῳ, </l>
<l n="76">σὺν Διὶ πάντες ἵκοντο θεοὶ ναετῆρες Ὀλύμπου</l>
<pb id="v.2.p.230"/>
<l n="77">ἅλματι πωτήεντι· καὶ Αἰγίνης χάριν εὐνῆς</l>
<l n="78">αἰετὸς ᾐώρητο τὸ δεύτερον ὑψιπέτης Ζεὺς</l>
<l n="79">Ἀσωποῦ μετὰ χεῦμα, καὶ Αἰακὸν ἠεροφοίτην</l>
<l n="80">φειδομένων ὀνύχων δεδραγμένος ἅρπαγε ταρσῷ </l>
<l n="81">κουφίζων ἐκόμισσεν ἐς Ἄρεα Δηριαδῆος</l>
<l n="82">Ἰνδῴην ἐπὶ πέζαν· ἀπʼ εὐρυπόροιο δὲ κόλπου</l>
<l n="83">υἱὸν Ἀρισταῖον γενέτης ἐσάωσεν Ἀπόλλων,</l>
<l n="84">φαιδρὸς ἀλεξικάκων πεφορημένος ἄρματι κύκνων,</l>
<l n="85">μνῆστιν ἔχων θαλάμοιο λεοντοφόνοιο Κυρήνης· </l>
<l n="86">καὶ κρατέων ἕο παῖδα τανύπτερος ἥρπασεν Ἑρμῆς,</l>
<l n="87">υἱέα Πηνελόπης, κεραελκέα Πᾶνα κομήτην·</l>
<l n="88">Οὐρανίη δʼ Ὑμέναιον ἀνεζώγρησεν ὀλέθρου</l>
<l n="89">παιδὸς ἑοῦ γονόεντος ἐπώνυμον, ἠερίας δὲ</l>
<l n="90">ἀτραπιτούς ἐχάραξεν, ὁμοίιος ἀστέρος ὁλκῷ, </l>
<l n="91">γνωτῷ βοτρυόεντι χαριζομένη Διονύσῳ·</l>
<l n="92">Καλλιόπη δʼ Οἴαγρον ἑοῖς ἀνεκούφισεν ὤμοις·</l>
<l n="93">καί τεκέων Ἥφαιστος ἑῶν ἀλέγιζε Καβείρων,</l>
<l n="94">ἀμφοτέρους δʼ ἥρπαξεν, ὁμοίιος ὀξέι πυρσῷ·</l>
<l n="95">Ἀκταίη δʼ ἐσάωσεν Ἐρεχθέα Παλλάς Ἀθήνη </l>
<l n="96">Ἰνδοφόνον, ναετῆρα θεοκρήπιδος Ἀθήνης·</l>
<l n="97">νύμφας δʼ Ἁδρυάδας ναέται ζώγρησαν Ὀλύμπου</l>
<l n="98">πάντες, ὅσοις μεμέληντο φίλαι δρύες, ἐξοχα δʼ ἄλλων</l>
<l n="99">δαφναίας ἐσάωσε φανεὶς δαφναῖος Ἀπόλλων,</l>
<l n="100">καί σφιν ἄμα χραίσμησε συνέμπορος υἱέι μήτηρ, </l>
<l n="101">εἰσέτι κυδαίνουσα λεχώια δένδρεα Λητώ.</l>
<l n="102">Βασσαρίδων δὲ φάλαγγα κορυμβοφόρους τε γυναῖκας</l>
<l n="103">ἐκ βυθίου ῥύσαντο πολυφλοίσβοιο κυδοιμοῦ</l>
<l n="104">θυγατέρες Κύδνοιο, φιλοζεφύρου ποταμοῖο,</l>
<pb id="v.2.p.232"/>
<l n="105">πλωτὸν ἐπιστάμεναι διερὸν δρόμον, ἅς ἐπὶ νίκῃ </l>
<l n="106">Ἄρεος Ἰνδῴοιο πατὴρ δωρήσατο Βάκχῳ,</l>
<l n="107">Νηιάδας πολέμοιο δαήμονας, ἅς ποτε χάρμην</l>
<l n="108">μαρνάμενος Κρονίωνι Κίλιξ ἐδίδαξε Τυφωεύς.</l>
<l n="109">καὶ στρατὸς ὡμάρτησεν ὁμόστολος· ἐσσυμένους δὲ</l>
<l n="110">Εὔιος ἔφθασε πάντας, ὀρεσσαύλων ἐπὶ δίφρων </l>
<l n="111">ἄξονος ἀβρέκτοιο διαξύων ῥόον ὁλκῷ·</l>
<l n="112">καὶ Σατύρων δρόμον εἶχεν ὁμόστολον, οἷς ἅμα Βάκχαι</l>
<l n="113">ὑγροπόροι καὶ Πᾶνες ὁμήλυδες· ἔξοχα δʼ ἄλλων</l>
<l n="114">ὠκύτεροι Τελχῖνες ἁλιτρεφέων ὑπὲρ ἵππων,</l>
<l n="115">πατρῴης ἐλατῆρες ἁλικρήπιδος ἀπήνης, </l>
<l n="116">εἰς δρόμον ὡμάρτησαν ἐπειγομένῳ Διονύσῳ.</l>
<l n="117">ἄλλοι δʼ ἦσαν ὄπισθεν, ἐπεσσεύοντο δὲ πορθμῷ</l>
<l n="118">ἐξ ἑτέρης ἀνιόντες ἀθηήτοιο κελεύθου,</l>
<l n="119">ἧχι θεὸς πόμπευεν· ἐπεὶ πτερὸν ἠρέμα πάλλων</l>
<l n="120">αἰετὸς ἡγεμόνευε διʼ οὔρεος ἀντίτυπος Ζεύς, </l>
<l n="121">φειδομένοις ὀνύχεσσι μετάρσιον υἷα κομίζων,</l>
<l n="122">Αἰακὸν ἠερίῃ πεφορημένον ὕψι κελεύθῳ.</l>
<l n="123">Ἰνδώῃ δʼ ἐχόρευον ἐπισκαίροντες ἐρίπνῃ,</l>
<l n="124">καὶ σκοπέλους ἐδίωκον, ἐναυλίζοντο δὲ λόχμαις,</l>
<l n="125">καὶ κλισίας πήξαντες ἐς ἠρέμα δάσκιον ὕλην<gap/>
</l>
<l n="126">οἱ δὲ τανυκραίρων ἐλάφων κεμαδοσσόον ἄγρην</l>
<l n="127">εἶχον ἅμα σκυλάκεσσιν· Ἁμαδρυάδεσσι δὲ Νύμφαις</l>
<l n="128">Ὑδριάδες μίσγοντο φιλοπτόρθου Διονύσου.</l>
<l n="129">Βασσαρίδων δὲ φάλαγγες Ἐρυθραίῃ παρὰ λόχμῃ</l>
<l n="130">σκύμνον ὀρεσσαύλοιο τιθηνήσαντο λεαίνης, </l>
<l n="131">αὐτοχύτου δὲ γάλακτος ἀνέβλυον ἰκμάδα μαζοί·</l>
<l n="132">ἄλλη ἐχιδναίοιο πόθον μεθέπουσα κορύμβου</l>
<l n="133">ἰοβόλων μάστευε διʼ οὔρεος ἄντρα δρακόντων,</l>
<pb id="v.2.p.234"/>
<l n="134">θηροσύνην δʼ ἀνέφαινεν· ἀκοντιστῆρι δὲ θύρσῳ</l>
<l n="135">ἡ μὲν νεβρὸν ἔβαλλεν ἀελλόπον· ἡ δέ λαθοῦσα </l>
<l n="136">ἅλματι λυσσήεντι κατέδραμε λυσσάδος ἄρκτου·</l>
<l n="137">ἡ δὲ μελαρρίνων ῥαχίης ἐδράξατο θηρῶν</l>
<l n="138">καὶ λοφίης ἐπέβαινεν ὀρεσσινόμων ἐλεφάντων.</l>
<l n="139">καί τις ὀιστοβόλων βέλος ἥρμοσε κυκλάδι νευρῇ</l>
<l n="140">καὶ πτελέην τόξευεν· ὁ δὲ σκοπὸν εἶχεν ἐλαίην· </l>
<l n="141">καὶ πίτυν ἄλλος ἔβαλλε· πολὺς δʼ ἐπὶ γείτονα πεύκην</l>
<l n="142">πεμπομένων σύριζεν ἐν ἠέρι ῥοῖζος ὀιστῶν.</l>
<l n="143">τοῖσι μὲν ἔβρεμε κῶμος ὀρίκτυπος. ἀχνύμενος δὲ</l>
<l n="144">Δηριάδῃ βασιλῆι δυσάγγελος ἵκετο Θουρεύς,</l>
<l n="145">δάκρυσιν ἀφθόγγοισιν ἀπαγγέλλων φόνον Ἰνδῶν, 145</l>
<l n="146">καὶ μόγις ἐκ στομάτων ἀνενείκατο πενθάδα φωνήν·</l>
<l n="147">‘Δηριάδη σκηπτοῦχε, θεηγενὲς ἔρνος Ἐνυοῦς,</l>
<l n="148">ᾔομεν, ὡς ἐκέλευσας, ἐς ἀντιπέραιαν ἐρίπνην,</l>
<l n="149">εὕρομεν ἐν βήσσῃσιν ἐρημάδα γείτονα λόχμην·</l>
<l n="150">κεῖθι λόχον στήσαντες ἐμίμνομεν, εἰσόκεν ἔλθῃ </l>
<l n="151">θυρσομανὴς Διόνυσος· ἐπερχομένοιο δὲ Βάκχου</l>
<l n="152">αὐλὸς ἐπεσμαράγησεν, ἀδεψήτου δὲ βοείης</l>
<l n="153">τυπτομένης ἑκάτερθεν ἔην χαλκόκροτος ἠχὼ</l>
<l n="154">καὶ καναχὴ σύριγγος· ὅλη δʼ ἐλελίζετο λόχμη</l>
<l n="155">καὶ δρύες ἐφθέγξαντο καὶ ὠρχήσαντο κολῶναι· </l>
<l n="156">νηιάδες δʼ ὀλόλυξαν. ἐγὼ δʼ ἐκόρυσσα μαχητάς,</l>
<l n="157">ὀκναλέους, τρομέοντας, ἀπειθέας εἰς μόθον ἕλκων.</l>
<l n="158">καὶ θεός, ὃν καλέουσιν, ἀκαχμένα θύρσα τινάσσων,</l>
<l n="159">οὐτιδανοῖς πετάλοισιν ὀιστεύων γένος Ἰνδῶν,</l>
<l n="160">κτεῖνε μὲν ἐν πεδίῳ στρατὸν ἄσπετον ὀξέι θύρσῳ </l>
<l n="161">βλήμενον, ἐν ῥοθίοις δὲ τὸ λείψανον ὤλεσεν Ἰνδῶν.</l>
<l n="162">ἀλλὰ σοφοὺς Βραχμῆνας ἐρείομεν, ὄφρα δαείης,</l>
<pb id="v.2.p.236"/>
<l n="163">εἰ θεὸς οὗτος ἵκανεν ἐς ἡμέας ἢ βροτὸς ἀνήρ.</l>
<l n="164">μή νυχίην ἀνόνητον ἀναστήσειας Ἐνυώ,</l>
<l n="165">μὴ στρατιὴν ὀλέσειας ἀφεγγέι δηιοτῆτι· </l>
<l n="166">ἤδη δʼ ἀχλυόεις τέταται ζόφος· ἀγχιφανὴς δὲ</l>
<l n="167">δῆριν ἀναστέλλων ἀμαρύσσεται Ἕσπερος ἀστήρ.</l>
<l n="168">εἰ δὲ πόθος μεθέπει σε δυσαντήτοιο κυδοιμοῦ,</l>
<l n="169">σήμερον Ἰνδὸν ἔρυκε, καὶ αὕριον εἰς μόθον ἕλκεις.’</l>
<l n="170">ὣς εἰπὼν παρέπεισεν ἀπειθέα Δηριαδῆα, </l>
<l n="171">οὐ χάριν ἀδρανίης πειθήμονα, δυομένῳ δὲ</l>
<l n="172">μεμφόμενον Φαέθοντι καὶ οὐκ εἴκοντα Λυαίῳ.</l>
<l n="173">Ἰνδῴην δὲ φάλαγγα μεταστήσας ποταμοῖο</l>
<l n="174">Δηριάδης ὑπέροπλος ἐχάζετο πενθάδι λύσσῃ,</l>
<l n="175">ἑζόμενος λοφίῃσι παλιννόστων ἐλεφάντων. </l>
<l n="176">Ἰνδοὶ δʼ ἔνθα καὶ ἔνθα σὺν ἠλιβάτῳ βασιλῆι</l>
<l n="177">εἰς πόλιν ἐρρώοντο πεφυζότες, ἔνδοθι πύργων</l>
<l n="178">νίκην εἰσαΐοντες ἀρειμανέος Διονύσου.</l>
<l n="179">ἤδη δὲ στονόεσσα διʼ ἄστεος ἵπτατο φήμη,</l>
<l n="180">σύγγονον ἀγγέλλουσα νεοσφαγέων φόνον Ἰνδῶν. </l>
<l n="181">καὶ γόος ἄσπετος ἔσκε· φιλοθρήνων δὲ γυναικῶν</l>
<l n="182">πενθαλέοις ὀνύχεσσι χαράσσετο κύκλα προσώπου,</l>
<l n="183">καὶ μεσάτου στέρνοιο διεσχίζοντο χιτῶνες</l>
<l n="184">στήθεα γυμνώσαντες, ἀμοιβαίῃσι δὲ ῥιπαῖς</l>
<l n="185">τυπτομένων παλάμῃσιν ἴτυς φοινίσσετο μαζῶν </l>
<l n="186">αἱμοβαφής. πολιὸς δὲ γέρων ἐπὶ γήραος οὐδῷ</l>
<l n="187">χιονέην πλοκαμῖδα κατηφέι τάμνε σιδήρῳ,</l>
<l n="188">τέσσαρας ἡβώοντας ὀλωλότας νἷας ἀκούων,</l>
<l n="189">Αἰακὸς οὓς ἐδάμασσε μιῇ δασπλῆτι μαχαίρῃ,</l>
<l n="190">κτεινομένους ἐλεεινά· βαρυτλήτων δὲ γυναικῶν </l>
<l n="191">ἡ μὲν ἑὸν στενάχιζεν ἀδελφεόν, ἡ δὲ τοκῆα·</l>
<l n="192">ἄλλη ποικιλόδακρυς ἀνεστεναχίζετο νύμφη</l>
<l n="193">νυμφίον ἀρτιχόρευτον ἐοικότα Πρωτεσιλάῳ,</l>
<pb id="v.2.p.238"/>
<l n="194">ἄλλη Λαοδάμεια· νεοζεύκτοιο δὲ νύμφης</l>
<l n="195">ἄπλοκος ἀκρήδεμνος ἐτίλλετο βότρυς ἐθείρης. </l>
<l n="196">καί τις ἀμηχανέουσα δεδουπότος εὐνέτις Ἰνδοῦ,</l>
<l n="197">ἀγχιτόκους ὠδῖνας ἀναπλήσασα λοχείης</l>
<l n="198">καὶ δεκάτης ὁρόωσα λεχώια κύκλα Σελήνης,</l>
<l n="199">ὑδρηλῷ πολύδακρυς ἐπέστενεν ἀνδρὸς ὀλέθρῳ,</l>
<l n="200">καὶ ποταμῷ κοτέουσα γοήμονα ῥήξατο φωνήν· </l>
<l n="201">‘οὐ πίομαι πατρῷον ἐμόν ποτε πικρὸν Ὑδάσπην·</l>
<l n="202">οὐκέτι κεῖνα ῥέεθρα παρέρχομαι, οὐκέτι δειλὴ</l>
<l n="203">σεῖο νέκυν κρύψαντος ἐπιψαύσω ποταμοῖο,</l>
<l n="204">οὐ μὰ σέ καί σέο φόρτον, ὃν ἔνδοθι γαστρὸς ἀείρω,</l>
<l n="205">οὐ μὰ καὶ τὸν ἔρωτα, τὸν οὐ χρόνος οἶδε μαραίνειν. </l>
<l n="206">τίς με λαβὼν κομίσειεν, ὅπου πέσε νεκρὸς ἀκοίτης,</l>
<l n="207">ὄφρα περιπτύξω διερὸν νέκυν, ὄφρα καὶ αὐτὴν</l>
<l n="208">κῦμα κατακρύψῃ με σὺν ὑγροπόρῳ παρακοίτῃ;</l>
<l n="209">αἴθε δὲ καὶ τέκον υἷα καὶ ἔτρεφον· ἄρτι δὲ δειλὴν</l>
<l n="210">γαστέρος ὄγκος ἔχει με πεπαινομένου τοκετοῖο. </l>
<l n="211">εἰ δὲ τέκω ποτὲ παῖδα καὶ αἰτίζῃ γενετῆρα,</l>
<l n="212">υἱέι παππάζοντι πόθεν δείξαιμι τοκῆα;’</l>
<l n="213">εἶπε τὸν οὐκ ἀίοντα κινυρομένη παρακοίτην.</l>
<l n="214">ἄλλη δʼ ἐστενάχιζεν ἀνυμφεύτους ὑμεναίους</l>
<l n="215">ὀλλυμένου μνηστῆρος, ὃν οὐκ ἴδεν εὔγαμος ὥρη </l>
<l n="216">στέμματι νυμφιδίῳ πεπυκασμένον, οὐδʼ ἐνὶ παστῷ</l>
<l n="217">ἡδυμελὴς ἤεισε βιοσσόος αὐλὸς Ἐρώτων.</l>
<l n="218">τοῖσι μὲν ἀχνυμένοισιν ἔην γόος. ἀμφὶ δὲ λόχμας</l>
<l n="219">Βάκχος ἑοῖς Σατύροισι καὶ Ἰνδοφόνοισι μαχηταῖς</l>
<l n="220">εἰλαπίνην ἔστησεν· ἐδαιτρεύοντο δὲ ταῦροι, </l>
<l n="221">καὶ δαμάλαι στοιχηδὸν ἐμιστύλλοντο μαχαίρῃ</l>
<pb id="v.2.p.240"/>
<l n="222">θεινόμεναι πελέκεσσιν, Ἐρυθραίης δʼ ἀπὸ ποίμνης</l>
<l n="223">πυκνὰ δορικτήτων ἱερεύετο πώεα μήλων.</l>
<l n="224">ἑζόμενοι δʼ ἀγεληδὸν ἐπʼ εὐκύκλοιο τραπέζης</l>
<l n="225">Σειληνοὶ Σάτυροί τε σὺν εὐθύρσῳ Διονύσῳ </l>
<l n="226">χερσὶ πολυσπερέεσσι μιῆς ἔψαυσαν ἐδωδῆς·</l>
<l n="227">πίνετο δʼ ἄσπετος οἶνος ἀμοιβαδίς· οἰνοχόοι δὲ</l>
<l n="228">εὐόδμους ἐκένωσαν ἀπείρονας ἀμφιφορῆας,</l>
<l n="229">νεκταρέης ἀρύοντες ἀμεμφέα βότρυν ὀπώρης.</l>
<l n="230">τοῖσι δὲ τερπομένοισι παρὰ κρητῆρα λιγαίνων </l>
<l n="231">Λέσβιος αὐτοδίδακτος ἀνέπλεκε Λεῦκος ἀοιδήν,</l>
<l n="232">πῶς πρότεροι Τιτῆνες ἐθωρήχθησαν Ὀλύμπῳ·</l>
<l n="233">καὶ Διὸς ὑψιμέδοντος ἀληθέα μέλπετο νίκην,</l>
<l n="234">πῶς Κρόνον εὐρυγένειον ὑποκλάζοντα κεραυνῷ</l>
<l n="235">Ταρταρίῳ ζοφόεντι κατεσφρηγίσσατο κόλπῳ, </l>
<l n="236">χείματος ὑδρηλοῖσι μάτην κεκορυθμένον ὅπλοις.</l>
<l n="237">Κυπριάδος δὲ Λάπηθος ἀτευχέος ἀστὸς ἀρούρης</l>
<l n="238">ἔμφρονι φορμικτῆρι παρέζετο, καί οἱ ἐδωδῆς</l>
<l n="239">πίονα μοῖραν ὄρεξε, καὶ ᾔτεε κεῖνον ἀείδειν</l>
<l n="240">τερπνὸν ἀσιγήτοισι μεμηλότα μῦθον Ἀθήναις, </l>
<l n="241">ἱστοπόνον Κυθέρειαν ἐριδμαίνουσαν Ἀθήνῃ.</l>
<l n="242">αὐτὰρ ὁ φορμίζων ἀνεβάλλετο Κύπριν ἀείδειν,</l>
<l n="243">ὥς ποτε κέντρον ἔχουσα φιληλακάτοιο μερίμνης</l>
<l n="244">χερσὶν ἀπειρήτοισι μετήιεν ἱστὸν Ἀθήνης,</l>
<l n="245">κερκίδα κουφίζουσα καὶ οὐκέτι κεστὸν Ἐρώτων. </l>
<l n="246">καὶ Παφίης τετάνυστο παχὺς μίτος, οἷά τε μακρὴ</l>
<l n="247">οἰσυΐνη μήρινθος ἐύστροφος, ἥν τινι τέχνῃ</l>
<l n="248">ὁλκοῖς μηκεδανοῖσι γέρων ἐρράψατο τέκτων,</l>
<l n="249">φράξας ἀρτιτέλεστα σεσηρότα δούρατα νηῶν·</l>
<l n="250">ἡ δὲ πανημερίη καὶ παννυχίη πέλας ἱστοῦ </l>
<l n="251">Παλλάδος ἔργον ἔτευχε παλίλλυτον, ἀλλοτρίῳ δὲ</l>
<l n="252">ἀτρίπτους ἕο χεῖρας ἀήθεϊ τείρετο μόχθῳ·</l>
<l n="253">καὶ κτενὶ πουλυόδοντι διαξύουσα χιτῶνα</l>
<pb id="v.2.p.242"/>
<l n="254">καὶ λίθον ὀρχηστῆρα περικρεμάσασα μεσάκμῳ</l>
<l n="255">κερκίδι πέπλον ὕφαινε, καὶ ἔπλετο Κύπρις Ἀθήνη· </l>
<l n="256">καὶ πόνος ᾖν ἀγέλαστος· ὑφαινομένοιο δὲ πέπλου</l>
<l n="257">εὐρυτενὴς ὠγκοῦτο πέλωρ μίτος· αὐτόματοι δὲ</l>
<l n="258">στήμονες ἐρρήγνυντο παχυνομένοιο χιτῶνος·</l>
<l n="259">εἶχε δὲ διχθαδίοισι πόνοις ἐπιμάρτυρα τέχνης</l>
<l n="260">ἠέλιον καὶ λύχνον ἀναγκαίην τε Σελήνην. </l>
<l n="261">οὐ χορὸν ὠρχήσαντο χορίτιδες Ὀρχομενοῖο</l>
<l n="262">ἀμφίπολοι Πασιθέη κλωστῆρα, καὶ εἰροκόμος πέλε Πειθώ,</l>
<l n="263">Πασιθέη κλωστῆρα, καὶ εἰροκόμος πέλε Πειθώ,</l>
<l n="264">καὶ μίτον Ἀγλαϊη καὶ νήματα δῶκεν ἀνάσσῃ.</l>
<l n="265">καὶ μερόπων ἀλάλητο γάμων βίος· ἁρμονίην δὲ </l>
<l n="266">ἔστενεν ἀχρήιστον ἀνυμφεύτων ὑμεναίων</l>
<l n="267">ἡνίοχος βιότοιο γέρων δεδονημένος Αἰών·</l>
<l n="268">καὶ φλογερὴν ἀγέραστος Ἔρως ἀνελύσατο νευρήν,</l>
<l n="269">παπταίνων ἀλόχευτον ἀνήροτον αὔλακα κόσμου.</l>
<l n="270">οὐ τότε φορμίγγων ἐρόεις κτύπος, οὐ τότε σύριγξ, </l>
<l n="271">οὐ λιγὺς αὐλὸς ἔμελπεν <q direct="unspecified">Ὑμὴν Ὑμέναιε</q> λιγαίνων·</l>
<l n="272">ἀλλὰ βίου μινύθοντος ἱμασσομένης τε γενέθλης</l>
<l n="273">συζυγίης ἀλύτοιο μετωχλίσθησαν ὀχῆες.</l>
<l n="274">καὶ Παφίην φιλόμοχθον ἴδεν ταλαεργὸς Ἀθήνη,</l>
<pb id="v.2.p.244"/>
<l n="275">καὶ χόλον εἶχε γέλωτι μεμιγμένον, ὡς ἴδε μακρὴν </l>
<l n="276">τρηχαλέην μήρινθον ἀπειροπόνου Κυθερείης·</l>
<l n="277">ἀθανάτοις δʼ ἤγγειλε· βαρυζήλῳ δὲ μενοινῇ</l>
<l n="278">ἔννεπε, μεμφομένη καὶ Κύπριδι καὶ γενετῆρι·</l>
<l n="279">‘σὴ δόσις ἀλλοπρόσαλλος ἀμείβεται, οὐράνιε Ζεῦ·</l>
<l n="280">οὐκέτι Μοιράων μεθέπω δόσιν· ἱστοπόνος γὰρ </l>
<l n="281">κλῆρον ἐμὸν σύλησε τεὴ θυγάτηρ Ἀφροδίτη.</l>
<l n="282">κλῆρον Ἀθηναίς οὐχ ἥρπασε δεσπότις Ἥρη,</l>
<l n="283">γνωτὴ καὶ παράκοιτις ἐμοῦ Διός, ἀλλὰ χαλέπτει</l>
<l n="284">ἐκ γενετῆς σακέεσσι κορυσσομένην Ἀγελείην</l>
<l n="285">ἡ ταμίη θαλάμων, ἁπαλὴ θεός. ὑμετέρου δὲ </l>
<l n="286">ἀπτόλεμος Κυθέρεια πότε προμάχιζεν Ὀλύμπου,</l>
<l n="287">ἠὲ τίνας Τιτῆνας ἀπώλεσε θήλει κεστῷ,</l>
<l n="288">ὅττι μετὰ πτολέμους με βιάζεται; ἀλλὰ καὶ αὐτὴ</l>
<l n="289">εἰπέ μοι, ἰοχέαιρα, τεῆς πότε μεσσόθεν ὕλης</l>
<l n="290">εἶδες ὀιστεύουσαν ἥ ἀγρώσσουσαν Ἀθήνην; </l>
<l n="291">τίς καλέει γλαυκῶπιν, ὅτʼ ὠδίνουσι γυναῖκες;’</l>
<l n="292">ὣς φαμένης ἀγέροντο θεοὶ ναετῆρες Ὀλύμπου,</l>
<l n="293">ἱστὸν ἰδεῖν ἐθέλοντες ἐποιχομένην Ἀφροδίτην.</l>
<l n="294">καὶ καμάτους ὁρόωντες ἀπειρομόθου Κυθερείης</l>
<l n="295">θαμβαλέοι νόθον ἔργον ἐκυκλώσαντο θεαίνης· </l>
<l n="296">καὶ γελόων ἀγόρευε πάλιν φιλοκέρτομος Ἑρμῆς·</l>
<l n="297">‘ἱστὸν ἔχεις, Κυθέρεια· τεὸν λίπε κεστὸν Ἀθήνῃ.</l>
<l n="298">εἰ μίτον ἀμφαφάᾳς εἰ κερκίδα χερσὶ τιταίνεις,</l>
<l n="299">καὶ δόρυ θοῦρον ἄειρε καὶ αἰγίδα Τριτογενείης.</l>
<l n="300">οἶδα, πόθεν, Κυθέρεια, πολύκροτον ἱστὸν ὑφαίνεις, </l>
<l n="301">σὸς δόλος οὔ με λέληθε· τεὸς τάχα νυμφίος Ἄρης</l>
<l n="302">εἰς γάμον ἱμερόεντας ἀπαιτίζει σε χιτῶνας.</l>
<pb id="v.2.p.246"/>
<l n="303">Ἄρεῖ πέπλον ὕφαινε· νεοκλώστῳ δʼ ἐνὶ πέπλῳ</l>
<l n="304">ἀσπίδα μή ποίκιλλε· τί γὰρ σακέων Ἀφροδίτῃ;</l>
<l n="305">τεῦχε τεῆς Φαέθοντα φεραυγέα μάρτυρον εὐνῆς, </l>
<l n="306">φώριον ἀγγέλλοντα τεῶν συλήτορα λέκτρων·</l>
<l n="307">ἢν ἐθέλῃς, ποίκιλλε καὶ ἀρχαίους σέο δεσμούς,</l>
<l n="308">καὶ θεὸν ἀσκήσειε νόθον πόσιν αἰδομένη χείρ·</l>
<l n="309">καὶ σὺ τεὸν μετὰ τόξον, Ἔρως, ἄτρακτον ἑλίσσων</l>
<l n="310">μητέρι νήματα τεῦχε φιληλακάτῳ Κυθερείῃ, </l>
<l n="311">ὄφρα μετὰ πτερόεντα καὶ ἱστοπόνον σε καλέσσω,</l>
<l n="312">καὶ μετὰ νεῦρα βόεια θεὸν πυρόεντα νοήσω</l>
<l n="313">πηνίον ἐξέλκοντα παρὲκ μίτον ἀντὶ βελέμνων.</l>
<l n="314">χρυσῷ τεῦξον Ἄρηα μετὰ χρυσῆς Ἀφροδίτης</l>
<l n="315">κερκίδα χειρὶ φέροντα καὶ οὐ πάλλοντα βοείην, </l>
<l n="316">δίπλακα ποικίλλοντα σὺν ἐργοπόνῳ Κυθερείῃ.</l>
<l n="317">ἀλλά, θεὰ Κυθέρεια, φιληλακάτων ἀπὸ χειρῶν</l>
<l n="318">ῥῖπτε μίτους ἀνέμοισι καὶ ἄμφεπε κεστὸν ἱμάντα,</l>
<l n="319">συζυγίης δʼ ἀλέγιζε τὸ δεύτερον· ἀρχέγονος γὰρ</l>
<l n="320">πλάζεται εἰσέτι κόσμος, ἕως ἔτι πέπλον ὑφαίνεις.’ </l>
<l n="321">ὣς φαμένου μείδησαν, ὅσοι ναετῆρες Ὀλύμπου.</l>
<l n="322">καὶ μίτον ἡμιτέλεστον ἀπορρίψασα χιτῶνος</l>
<l n="323">αἰδομένη γλαυκῶπιν ἑῆς ἐπεβήσατο Κύπρου</l>
<l n="324">ἀνδρομέης Κυθέρεια τιθηνήτειρα γενέθλης·</l>
<l n="325">καὶ βίον αἰολόμορφον Ἔρως πάλιν ἥρμοσε κεστῷ </l>
<l n="326">σπείρων εὐαρότοιο λεχώιον ἄντυγα κόσμου.</l>
<l n="327">τοίην ἱμερόφωνον ἀνέπλεκε Λεῦκος ἀοιδὴν</l>
<l n="328">ἠλακάτης ἀδίδακτον ἀνυμνείων Ἀφροδίτην,</l>
<l n="329">ἐργοπόνῳ μέγα νεῖκος ἀναστήσασαν Ἀθήνῃ.</l>
</div1>
<pb id="v.2.p.250"/>
<div1 type="book" n="25">
<argument>
<l n="1">εἰκοστὸν κατὰ πέμπτον ἔχεις Περσῆος ἀγῶνα</l>
<l n="2">καὶ κρίσιν Ἡρακλῆος ἐς ἠνορέην Διονύσου.</l>
</argument>
<l n="1">Μοῦσα, πάλιν πολέμιζε σοφὸν μόθον ἔμφρονι θύρσῳ·</l>
<l n="2">οὔ πω γὰρ γόνυ δοῦλον ὑποκλίνων Διονύσῳ</l>
<l n="3">φύλοπιν ἑπταέτηρον Ἑώιος εὔνασεν Ἄρης·</l>
<l n="4">ἀλλὰ δρακοντείοιο τεθηπότες ἄκρα γενείου</l>
<l n="5">Ἰνδῴης πλατάνοιο πάλιν κλάζουσι νεοσσοί, </l>
<l n="6">Βακχείου πολέμοιο προμάντιες. οὐ μὲν ἀείσω</l>
<l n="7">πρώτους ἓξ λυκάβαντας, ὅτε στρατὸς ἔνδοθι πύργων</l>
<l n="8">Ἰνδὸς ἔην· τελέσας δὲ τύπον μιμηλὸν Ὁμήρου</l>
<l n="9">ὕστατον ὑμνήσω πολέμων ἔτος, ἑβδομάτης δὲ</l>
<l n="10">ὑσμίνην ἰσάριθμον ἐμῆς στρουθοῖο χαράξω· </l>
<l n="11">Θήβῃ δʼ ἑπταπύλῳ κεράσω μέλος, ὅττι καὶ αὐτὴ</l>
<l n="12">ἀμφʼ ἐμὲ βακχευθεῖσα περιτρέχει, οἷα δὲ νύμφη</l>
<l n="13">μαζὸν ἑὸν γύμνωσε κατηφέος ὑψόθι πέπλου,</l>
<l n="14">μνησαμένη Πενθῆος· ἐποτρύνων δέ με μέλπειν</l>
<l n="15">πενθαλέην ἕο χεῖρα γέρων ὤρεξε Κιθαιρὼν </l>
<l n="16">αἰδόμενος, μὴ λέκτρον ἀθέσμιον ἠὲ βοήσω</l>
<l n="17">πατροφόνον πόσιν υἷα παρευνάζοντα τεκούσῃ.</l>
<pb id="v.2.p.252"/>
<l n="18">Ἀονίης ἀίω κιθάρης κτύπον· εἴπατε, Μοῦσαι,</l>
<l n="19">τίς πάλιν Ἀμφίων λίθον ἄπνοον εἰς δρόμον ἕλκει;</l>
<l n="20">οἶδα, πόθεν κτύπος οὗτος· ἀειδομένῃ τάχα Θήβῃ </l>
<l n="21">Πινδαρέης φόρμιγγος ἐπέκτυπε Δώριος ἠχώ.</l>
<l n="22">ἀλλὰ πάλιν κτείνωμεν Ἐρυθραίων γένος Ἰνδῶν·</l>
<l n="23">οὔ ποτε γὰρ μόθον ἄλλον ὁμοίιον ἔδρακεν αἰὼν</l>
<l n="24">Ἠῴου πρὸ μόθοιο, καὶ οὐ μετὰ φύλοπιν Ἰνδῶν</l>
<l n="25">ἄλλην ὀψιτέλεστον ἰσόρροπον εἶδεν Ἐνυώ, </l>
<l n="26">οὐδὲ τόσος στρατὸς ἦλθεν ἐς Ἴλιον, οὐ στόλος ἀνδρῶν</l>
<l n="27">τηλίκος, ἀλλὰ νέοισι καὶ ἀρχεγόνοισιν ἐρίζων</l>
<l n="28">εὐκαμάτους ἱδρῶτας ἀναστήσω Διονύσου,</l>
<l n="29">κρίνων ἠνορέην τεκέων Διός, ὄφρα νοήσω,</l>
<l n="30">τίς κάμε τοῖον ἀγῶνα, τίς εἵκελος ἔπλετο βάκχου. </l>
<l n="31">Περσεὺς μὲν ταχύγουνος, ἐύπτερον ἴχνος ἐλίσσων,</l>
<pb id="v.2.p.254"/>
<l n="32">ἀγχινεφῆ δρόμον εἶχεν ἐν ἠέρι πεζός ὁδίτης,</l>
<l n="33">εἰ ἐτεὸν πεπότητο. τί δὲ πλέον, εἰ σφυρὰ πάλλων</l>
<l n="34">ξείνην εἰρεσίην ἀνεμώδεϊ νήχετο ταρσῷ,</l>
<l n="35">ὅττι βαθυνομένης παλάμης ληίστορι καρτῷ </l>
<l n="36">Φορκίδος ἀγρύπνοιο λαβὼν ὀφθαλμὸν ἀλήτην,</l>
<l n="37">ἄψοφον ἀκροπόρων πεφυλαγμένος ἄλμα πεδίλων,</l>
<l n="38">ὄγμον ἐχιδνήεντα μιῆς ἤμησε Μεδούσης,</l>
<l n="39">ἦς ἔτι κυμαίνουσα γοναῖς ἐθλίβετο γαστὴρ</l>
<l n="40">Πήγασον ὠδίνουσα, καὶ ἔγκυον αὐχένα νύμφης </l>
<l n="41">Γοργόνος Εἰλείθυια μογοστόκος ἔθρισεν ἅρπη,</l>
<l n="42">αὐχένος ἱπποτόκοιο θαλύσιον; ἀπτολέμου δὲ</l>
<l n="43">Περσεὺς ὠκυπέδιλος ἐκούφισε σύμβολα νίκης</l>
<l n="44">ἄπνοα, Γοργείης ὀφιώδεα λήια χαίτης,</l>
<l n="45">αἱμαλέῃ ῥαθάμιγγι κατάρρυτα λείψανα κόρσης, </l>
<l n="46">ἡμιτελές σύριγμα νεοτμήτων ἀπὸ λαιμῶν</l>
<l n="47">λεπτὸν ὑποτρίζοντα· καὶ οὐ στίχεν ἄρσενι χάρμῃ,</l>
<l n="48">οὐ τότε χερσαίης ἐνοπῆς κτύπος, οὐδʼ ἐνὶ πόντῳ</l>
<l n="49">Περσέι μαρναμένῳ πολεμήια λαίφεα νηῶν</l>
<l n="50">ἐγρεμόθοις ἀνέμοισιν Ἄρης κολπώσατο ναύτης, </l>
<l n="51">οὐ φονίῃ ῥαθάμιγγι Λίβυς φοινίσσετο Νηρεύς,</l>
<l n="52">οὐ νέκυν αὐτοκύλιστον ἐδέξατο λοίγιον ὕδωρ·</l>
<l n="53">ἀλλὰ δρακοντείης τρομέων συριγμὸν ἐθείρης</l>
<l n="54">Σθεννοῦς μαινομένης πτερόεις ἐλελίζετο Περσεύς,</l>
<l n="55">καὶ κυνέην Ἀίδαο φέρων καὶ Παλλάδος ἅρπην, </l>
<l n="56">καὶ πτερὸν Ἑρμάωνος ἔχων καὶ Ζῆνα τοκῆα,</l>
<l n="57">ὠκυτέρῳ φύξηλις ἀνῃώρητο πεδίλῳ,</l>
<l n="58">Εὐρυάλης μύκημα καὶ οὐ σάλπιγγος ἀκούων,</l>
<l n="59">συλήσας Λιβύης ὀλίγον σπέος· οὐ στρατὸν ἀνδρῶν</l>
<l n="60">ἔκτανεν, οὐ φλογόεντι πόλιν τεφρώσατο δαλῷ. </l>
<l n="61">ἀλλʼ οὐ τοῖος ἔην Βρομίου μόθος· οὐ ποσὶν ἕρπων</l>
<l n="62">Βάκχος ἐθωρήχθη δολόεις πρόμος, οὐδὲ λοχήσας</l>
<pb id="v.2.p.256"/>
<l n="63">φρουρὸν ἀκοιμήτοιο μετήλυδα κύκλον ὀπωπῆς</l>
<l n="64">Φορκίδος ἀλλοπρόσαλλον ἀμειβομένης πτερὸν Ὕπνου</l>
<l n="65">ἤνυσε θῆλυν ἄεθλον ἀθωρήκτοιο Μεδούσης· </l>
<l n="66">ἀλλὰ διατμήγων δηίων στίχα δίζυγι νίκῃ</l>
<l n="67">χερσαίου πολέμοιο καὶ ὑγροπόροιο κυδοιμοῦ</l>
<l n="68">λύθρῳ γαῖαν ἔδευσε, καὶ αἵματι κῦμα κεράσσας</l>
<l n="69">Νηρεΐδας φοίνιξεν ἐρευθιόωντι ῥεέθρῳ,</l>
<l n="70">κτείνων βάρβαρα φῦλα· πολὺς δʼ ἐπὶ μητέρι Γαίῃ </l>
<l n="71">ὑψιλόφων ἀκάρηνος ἐτυμβεύθη στάχυς Ἰνδῶν,</l>
<l n="72">πολλοὶ δʼ ἐν πελάγεσσιν ὀλωλότες ὀξέι θύρσῳ</l>
<l n="73">αὐτόματοι πλωτῆρες ἐπορθμεύοντο θαλάσσῃ,</l>
<l n="74">Ἰνδῶν νεκρὸς ὅμιλος. ἀνικήτῳ δὲ Λυαίῳ</l>
<l n="75">ὕδασιν αἰχμάζοντος ἐγερσιμόθου ποταμοῖο </l>
<l n="76">Ἄρεα κυματόεντα παρέρχομαι, ὁππότε πεύκη</l>
<l n="77">Βακχιὰς αἰθαλόεσσα κατέφλεγε βάρβαρον ὕδωρ</l>
<l n="78">μυδαλέῳ σπινθῆρι, καὶ ἔζεε κύματι θερμῷ</l>
<l n="79">καπνὸν ἀναβλύζων ποταμήιον ὑγρὸς Ὑδάσπης.</l>
<l n="80">ἀλλʼ ἐρέεις, ὅτι ‘κῆτος ἁλίτροφον ἔκτανε Περσεύς· </l>
<l n="81">ὄμματι Γοργείῳ πετρώσατο θῆρα θαλάσσης.’</l>
<l n="82">τί πλέον, εἰ φονίης δεδοκημένος ὄμμα Μεδούσης</l>
<l n="83">ἀνδρομέων μελέων ἑτερότροπον εἶδος ἀμείψας</l>
<l n="84">εἰς λίθον αὐτοτέλεστον ἐμορφώθη Πολυδέκτης;</l>
<l n="85">Βάκχου δʼ Ἰνδοφόνου βριαρὸς πόνος οὐ μία Γοργώ, </l>
<l n="86">οὐ λίθος ἠερόφοιτος ἁλίκτυπος ἢ Πολυδέκτης·</l>
<l n="87">ἀλλὰ δρακοντοκόμων καλάμην ἤμησε Γιγάντων</l>
<l n="88">Βάκχος ἀριστεύων ὀλίγῳ ῥηξήνορι θύρσῳ,</l>
<l n="89">ὁππότε Πορφυρίωνι μαχήμονα κισσὸν ἰάλλων</l>
<l n="90">Ἐγκέλαδον στυφέλιξε καὶ ἤλασεν Ἀλκυονῆα </l>
<l n="91">αἰχμάζων πετάλοισιν· ὀιστεύοντο δὲ θύρσοι</l>
<l n="92">γηγενέων ὀλετῆρες, ἀοσσητῆρες Ὀλύμπου,</l>
<pb id="v.2.p.258"/>
<l n="93">χερσὶ διηκοσίῃσιν ἕλιξ ὅτε λαὸς Ἀρούρης</l>
<l n="94">θλίβων ἀστερόεσσαν ἴτυν πολυδειράδι κόρσῃ</l>
<l n="95">λεπταλέῳ γόνυ κάμψεν ἀκοντιστῆρι κορύμβῳ, </l>
<l n="96">ἔγχεϊ κισσήεντι, καὶ οὐ πυρόεντι κεραυνῷ</l>
<l n="97">τηλίκος ἐσμὸς ἔπιπτεν, ὅσος ῥηξήνορι θύρσῳ.</l>
<l n="98">ἀλλά φίλοι, κρίνωμεν· ἐν ἀντολίῃ μὲν ἀρούρῃ</l>
<l n="99">Ἰνδοφόνους ἱδρῶτας ὀπιπεύων Διονύσου</l>
<l n="100">ἠέλιος θάμβησεν, ὑπὲρ δυτικοῖο δὲ κόλπου </l>
<l n="101">Εσπερίη Περσῆα τανύπτερον εἶδε Σελήνη,</l>
<l n="102">βαιὸν ἀεθλεύσαντα πόνον γαμψώνυχι χαλκῷ·</l>
<l n="103">καὶ Φαέθων ὅσον εὖχος ὑπέρτερον ἔλλαχε Μήνης,</l>
<l n="104">τόσσον ἐγὼ Περσῆος ἀρείονα Βάκχον ἐνίψω.</l>
<l n="105">Ἴναχος ἀμφοτέρων πέλε μάρτυρος, ὁππότε κισσῷ </l>
<l n="106">καὶ φονίῳ νάρθηκι Μυκηνίδες ἤρισαν αἰχμαὶ</l>
<l n="107">χαλκοβαρεῖς, Σατύρων δὲ φιλεύιον Ἄρεα φεύγων</l>
<l n="108">θυρσοφόρῳ Βρομίῳ δρεπανηφόρος εἴκαθε Περσεύς,</l>
<l n="109">καὶ δόρυ θοῦρον ἔπεμπε μαχήμονος ἀντὶ Λυαίου</l>
<l n="110">οὐτιδανὴν ἀσίδηρον ἀκοντίζων Ἀριάδνην· </l>
<l n="111">οὐκ ἄγαμαι Περσῆα μίαν κτείναντα γυναῖκα,</l>
<l n="112">εἵμασι νυμφιδίοισιν ἔτι πνείουσαν Ἐρώτων.</l>
<l n="113">εἰ δὲ Διὸς χρυσέων μεγαλίζεται εἵνεκα λέκτρων,</l>
<l n="114">οὐ Δανάην ἐκόμισσεν ἐς οὐρανὸν ὑέτιος Ζεύς,</l>
<l n="115">κυδαίνων γονίμης φιλοπάρθενον ὄμβρον ἐέρσης </l>
<l n="116">βαιῆς κλεψιγάμου· Σεμέλη δʼ ἐπέβαινεν Ὀλύμπου</l>
<l n="117">σὺν Διί, σὺν μακάρεσσι μιῆς ψαύουσα τραπέζης,</l>
<l n="118">υἱέι βοτρυόεντι παρεζομένη Διονύσῳ·</l>
<l n="119">οὐ Δανάη λάχεν οἶκον Ὀλύμπιον, ὑγροπόρου δὲ</l>
<l n="120">λάρνακος ἔνδον ἐοῦσα Διὸς ναυτίλλετο νύμφη, </l>
<l n="121">μεμφομένη ζυγίων ἀπατήλιον ὄμβρον Ἐρώτων,</l>
<l n="122">ἄστατον ὄλβον ἔχοντα μινυνθαδίου νιφετοῖο.</l>
<l n="123">οἶδα μέν Ἀνδρομέδην, ὅτι φαίνεται ἐντὸς Ὀλύμπου,</l>
<pb id="v.2.p.260"/>
<l n="124">ἀλλὰ πάλιν μογέει καί ἐν αἰθέρι· καί τάχα δειλὴ</l>
<l n="125">πολλάκι τοῖον ἔλεξεν ἔπος νεμεσήμονι φωνῇ· </l>
<l n="126">‘τί πλέον, εἵ με κόμισσας ἐς αἰθέρα, νυμφίε Περσεῦ;</l>
<l n="127">καλὸν ἐμοὶ πόρες ἕδνον Ὀλύμπιον· ἀστερόεν γὰρ</l>
<l n="128">κῆτος ἔτι κλονέει με καὶ ἐνθάδε, καὶ νέον ἄλλον</l>
<l n="129">ἀντίτυπον προτέροιο μετά χθόνα καὶ φόβον ἅλμης</l>
<l n="130">εἰσέτι δεσμὸν ἔχω καὶ ὲν ἄστρασιν· οὐ σέθεν ἅρπη </l>
<l n="131">οὐρανίη με σάωσε· μάτην δέ μοι ἐντὸς Ὀλύμπου</l>
<l n="132">μείλιχον ἀστραίης ἀμαρύσσεται ὄμμα Μεδούσης·</l>
<l n="133">κῆτος ἔτι κλονέει με, καὶ οὐ πτερὰ κοῦφα τιταίνεις.</l>
<l n="134">μήτηρ ἀχνυμένη με βιάζεται, ὅττι καὶ αὐτὴ</l>
<l n="135">δειλὴ Κασσιέπεια διʼ αἰθέρος εἰς ἄλα δύνει </l>
<l n="136">Νηρεΐδας τρομέουσα, καὶ ὀλβίζει δρόμον Ἄρκτου</l>
<l n="137">ἄβροχον Ὠκεανοῖο καὶ οὐ ψαύοντα θαλάσσης·</l>
<l n="138">καὶ φόβον Ἀνδρομέδης ὁρόων καὶ Κῆτος Ὀλύμπου</l>
<l n="139">γηραλέος μετὰ γαῖαν ὀδύρεται ἐνθάδε Κηφεύς.’</l>
<l n="140">τοῖον ἔπος βαρύδεσμος ἀνίαχε πολλάκι νύμφη, </l>
<l n="141">Περσέα κικλήσκουσα, καὶ οὐ χραίσμησεν ἀκοίτης.</l>
<l n="142">εἰ δέ καὶ Ἀνδρομέδης ἐπαγάλλεται ἄστρασι Περσεύς.</l>
<l n="143">δόχμιον ὄμμα τίταινε διʼ αἰθέρος, ἧχι φαείνει</l>
<l n="144">αἰγλήεις Ὀφιοῦχος Ὄφιν δινωτὸν ἀείρων,</l>
<l n="145">καὶ Στέφανον περίκυκλον ἐσαθρήσεις Ἀριάδνης </l>
<l n="146">σύνδρομον Ἠελίοιο, συναντέλλοντα Σελήνῃ,</l>
<l n="147">ἵμερον ἀγγέλλοντα φιλοστεφάνου Διονύσου.</l>
<l n="148">οἶδα μόθου Μίνωος, ὃν ὤπασε θῆλυς Ἐνυὼ</l>
<pb id="v.2.p.262"/>
<l n="149">κεστὸν ἐλαφρίζουσα καὶ οὐ τελαμῶνα βοείης,</l>
<l n="150">ὁππότε Κύπρις ἕην κορυθαιόλος, ὁππότε Πειθὼ </l>
<l n="151">χάλκεον ἔγχος ἔπαλλε καὶ ἔπλετο Παλλὰς Ἀθήνη,</l>
<l n="152">μαρναμένῳ Μίνωι συνέμπορος, ἐν δὲ κυδοιμοῖς</l>
<l n="153">ἀπτολέμων τόξευε γαμοστόλος ἑσμὸς Ἐρώτων,</l>
<l n="154">καὶ Πόθος ἱμερόεις πτολιπόρθιος, ἡνίκα λαῷ</l>
<l n="155">Νισαίῳ Μεγαρῆι Κυδωνιὰς ἔβρεμε σάλπιγξ, </l>
<l n="156">εὖτε Φόβον καὶ Δεῖμον ἰδὼν συνάεθλον Ἐρώτων</l>
<l n="157">ἴχνεσιν αἰδομένοισιν ἐχάζετο χάλκεος Ἄρης,</l>
<l n="158">ἀσπίδα κουφίζουσαν ὀπιπεύων Ἀφροδίτην</l>
<l n="159">καὶ Πόθον αἰχμάζοντα, καὶ εὐθώρηκι μαχητῇ</l>
<l n="160">ἁβροχίτων ἐτέλεσσεν Ἔρως καλλίτριχα νίκην· </l>
<l n="161">Σκύλλα γὰρ ὑπνώοντος ἀκερσικόμοιο τοκῆος</l>
<l n="162">ἥλικα πορφυρέης ἀπεκείρατο βότρυν ἐθείρης,</l>
<l n="163">καὶ πόλιν ἔπραθε πᾶσαν ἕνα τμητῆρι σιδήρῳ</l>
<l n="164">βόστρυχον ἀμήσασα πολισσούχοιο καρήνου.</l>
<l n="165">Μίνως μὲν πτολίπορθος ἑῷ ποτε κάλλεϊ γυμνῷ </l>
<l n="166">ὑσμίνης τέλος εὗρε, καὶ νίκησε σιδήρῳ,</l>
<l n="167">ἀλλὰ πόθῳ καὶ ἔρωτι· κορυσσομένου δὲ Λυαίου</l>
<l n="168">οὐ Πόθος ἐπρήυνεν ἀκοντοφόρων μόθον Ἰνδῶν,</l>
<l n="169">οὐ Παφίη κεκόρυστο συναιχμάζουσα Λυαίῳ,</l>
<l n="170">κάλλεϊ νικήσασα, μόθου τέλος οὐ μία κούρη </l>
<l n="171">οἰστρομανὴς χραίσμησεν ἐρασσαμένη Διονύσου,</l>
<l n="172">οὐ δόλος ἱμερόεις, οὐ βόστρυχα Δηριαδῆος,</l>
<l n="173">ἀλλὰ πολυσπερέων πολέμων ἑτερότροπος Ἰνδὸς</l>
<l n="174">νίκης εὖχος ἔχων παλιναυξέος. εἰ δὲ γεραίρεις</l>
<l n="175">Ἴναχον Ἡρακλῆος, ὅλον πόνον αὐτὸς ἐλέγξω. </l>
<l n="176">οἶδα μέν, ὅττι λέοντι βραχίονα λοξὸν ἑλίξας</l>
<l n="177">εὐπαλάμῳ πήχυνε περίπλοκον αὐχένα δεσμῷ,</l>
<pb id="v.2.p.264"/>
<l n="178">πότμον ἄγων ἀσίδηρον, ὅπῃ ζωαρκέι λαιμῷ</l>
<l n="179">ἔμπνοος ἀσφαράγοιο μέσος πορθμεύεται ἀήρ·</l>
<l n="180">οὐκ ἄγαμαι καὶ τοῦτο· παρʼ εὐπετάλῳ ποτὲ λόχμῃ </l>
<l n="181">χερσὶ λεοντοφόνοισιν ἀριστεύουσα Κυρήνη</l>
<l n="182">παρθένος ἔργον ἔτευξεν ὁμοίιον, ὅττι καὶ αὐτὴ</l>
<l n="183">ἄρσενα θῆρα δάμασσεν ἀκαμπέι θήλεϊ δεσμῷ·</l>
<l n="184">ἀρτιθαλὴς δʼ ἔτι κοῦρος ἐν οὔρεσι Βάκχος ἀθύρων</l>
<l n="185">χειρὶ μιῇ λασίου δεδραγμένος ἀνθερεῶνος </l>
<l n="186">φοίνιον εἷλκε λέοντα, καὶ ὤρεγε μητέρι Ῥείῃ</l>
<l n="187">αὐχενίου πλοκάμοιο κεχηνότα θῆρα πιέζων·</l>
<l n="188">εἷλκεν ἔτι ζώοντα, περισφίγξας δὲ λεπάδνῳ</l>
<l n="189">θῆρα κυβερνητῆρι διεσφήκωσε χαλινῷ</l>
<l n="190">ζεύξας δοῦλα γένεια, καὶ ἥμενος ὑψόθι, δίφρου </l>
<l n="191">ἄγρια ταρβαλέων ἐπεμάστιε νῶτα λεόντων.</l>
<l n="192">πορδαλίων δὲ γένεθλα καὶ ὠμοβόρων γένος ἄρκτων</l>
<l n="193">νηπιάχοις παλάμῃσιν ἐδουλώθη Διονύσου.</l>
<l n="194">οἶδα καὶ Ἀρκάδα κάπρον ὀρίδρομον· ἀλλὰ Λυαίῳ</l>
<l n="195">παίγνια κουρίζοντι σύες καὶ φῦλα λεόντων. </l>
<l n="196">τί πλέον Ἡρακλέης θρασὺς ἥνυσεν, εἴ τινα πηγὴν</l>
<l n="197">πολλὰ καμὼν ὀλίγην ὀφιώδεα λύσατο Λέρνην,</l>
<l n="198">τέμνων αὐτοτέλεστα θαλύσια φωλάδος ὕδρης</l>
<l n="199">φυταλίην πολύδειρον ἀνασταχύοντα δρακόντων;</l>
<l n="200">αἴθε δὲ μοῦνος ἔπεφνε, καὶ οὐκ ἐκάλεσσε μογήσας </l>
<l n="201">ἀρτιφύτων Ἰόλαον ἀλοιητῆρα καρήνων,</l>
<l n="202">δαλὸν ἀερτάζοντα σελασφόρον, εἰσόκεν ἄμφω</l>
<l n="203">θῆλυν ὄφιν πρήνιξαν, ἐγὼ δʼ οὐκ οἶδα γεραίρειν</l>
<l n="204">οὐτιδανῇ δύο φῶτας ἐριδμαίνοντας ἐχίδνῃ·</l>
<l n="205">εἷς πόνος ἀμφοτέροισι μερίζετο· θυρσοφόρος δὲ </l>
<l n="206">μοῦνος ἀποτμήξας ὀφιώδεας υἷας Ἀρούρης</l>
<pb id="v.2.p.266"/>
<l n="207">Εὔιος ἔχραε πᾶσι, Διὸς πρόμος, ὧν ὑπὲρ ὥμων</l>
<l n="208">ἀμφιλαφεῖς ἑκάτερθεν ἀμοιβάδες ἔρρεον ὕδραι,</l>
<l n="209">ὕδρης Ἰναχίης πολὺ μείζονες, ἀντὶ δὲ Λέρνης</l>
<l n="210">ἀσταθέες σύριζον ἐν αἰθέρι γείτονες ἄστρων. </l>
<l n="211">ἱλήκοις, Ἰόλαε· σὺ γὰρ δέμας ἔφλεγες ὕδρης,</l>
<l n="212">καὶ μόνος Ἡρακλέης, μόνος ἥρπασεν οὕνομα νίκης.</l>
<l n="213">οὐ Νεμέην ἐλάχειαν ἐμὸς πρόμος, οὕ τινα Λέρνην</l>
<l n="214">Βάκχος ἀνεζώγρησε πολυσφαράγων ἀπὸ λαιμῶν,</l>
<l n="215">θάμνον ἐχιδνήεντα ταμὼν παλιναυξέος ὕδρης, </l>
<l n="216">ἀλλὰ Νότον καὶ ταρσὰ Βορήια καὶ πτερὸν Εὕρου</l>
<l n="217">καὶ Ζέφυρον κήρυκα φέρων τετράζυγι νίκῃ</l>
<l n="218">ὠκεανόν, χθόνα, πόντον ἑῶν ἔπλησεν ἀέθλων.</l>
<l n="219">εἰ κλέος ἀνδρὶ φέρουσι δράκων, εἰ φωλάδες ὕδραι,</l>
<l n="220">Βάκχου στέμματα ταῦτα λεχώια, ταῦτα Λυαίου </l>
<l n="221">φρικτὰ δρακοντείων ὀφιώδεα δεσμὰ κομάων,</l>
<l n="222">ἐξ ὅτε πατρὸς ἔλειπε τελεσσιγόνου πτύχα μηροῦ.</l>
<l n="223">Σιγήσω κεμάδος χρύσεον κέρας, οὕ τι χαλέψω</l>
<l n="224">τηλίκον Ἡρακλῆα μιῆς ἐλάφοιο φονῆα·</l>
<l n="225">μὴ τρομερῆς ἐλάφου μιμνήσκεο· νεβροφόνῳ γὰρ </l>
<l n="226">θυιάδι βαιὸν ἄθυρμα πέλει κεμαδοσσόος ἄγρη.</l>
<l n="227">Κνώσσιον Ἡρακλῆος ἔα πόνον· οἰστρομανῆ γὰρ</l>
<l n="228">οὐκ ἄγαμαί τινα ταῦρον, ὃν ἤλασεν, ὅττι τινάσσων</l>
<l n="229">τοσσατίην κορύνην ὀλίγην ἔτμηξε κεραίην·</l>
<l n="230">πολλάκι τοῦτο τέλεσσε γυνὴ μία, πολλάκι Βάκχη </l>
<l n="231">ἄσπετον εὐκεράων ἀγέλην δαιτρεύσατο ταύρων,</l>
<l n="232">οὐτιδανὴ θεράπαινα βοοκραίρου Διονύσου·</l>
<pb id="v.2.p.268"/>
<l n="233">θηγαλέην δʼ ἐπίκυρτον ἀνειρύσσασα κεραίην</l>
<l n="234">πολλάκις, εἰ κεράεσσιν ἐμάρνατο μαινόμενος βοῦς,</l>
<l n="235">εἰς γόνυ ταῦρον ἔκαμψεν, ἀκοντιστῆρα λεόντων. </l>
<l n="236">κάλλιπε καὶ τριλόφοιο καρήατα Γηρυονῆος·</l>
<l n="237">καὶ γὰρ ἐμὸς Διόνυσος ἑῷ ταμεσίχροϊ κισσῷ</l>
<l n="238">Ἄλπον ἀπηλοίησε, θεημάχον υἱὸν Ἀρούρης,</l>
<l n="239">Ἄλπον ἐχιδναίοις ἑκατὸν κομόωντα καρήνοις,</l>
<l n="240">ἠελίου ψαύοντα καὶ αὖ ἐρύοντα Σελήνην, </l>
<l n="241">ἀστραίην πλοκάμοισι περιθλίβοντα χορείην.</l>
<l n="242">ἆθλα μὲν Ἡρακλῆος, ὃν ἤροσεν ἀθάνατος Ζεὺς</l>
<l n="243">Ἀλκμήνης τρισέληνον ἔχων παιδοσπόρον εὐνήν,</l>
<l n="244">οὐτιδανὸς πόνος ἦεν ὀρίτροφος· ἔργα δὲ Βάκχου</l>
<l n="245">ἠὲ Γίγας πολύπηχυς ἢ ὑψιλόφων πρόμος Ἰνδῶν, </l>
<l n="246">οὐ κεμάς, οὐ βοέης ἀγέλης στίχες, οὐ λάσιος σῦς,</l>
<l n="247">οὐδὲ κύων, ἣ ταῦρος, ἢ αὐτόπρεμνος ὀπώρη</l>
<l n="248">χρυσοφαής, ἣ κόπρος, ἢ ἄστατος ὄρνις ἀλήτης</l>
<l n="249">οὐτιδανὴν ἀσίδηρον ἔχων πτερόεσσαν ἀκωκήν,</l>
<l n="250">ἢ γένυς ἱππείη ξεινοκτόνος, οὐ μία μίτρη </l>
<l n="251">Ἱππολύτης ἐλάχεια· Διωνύσοιο δὲ νίκη</l>
<l n="252">Δηριάδης ἀπέλεθρος ἢ εἰκοσίπηχυς Ὀρόντης.</l>
<l n="253">παμφαὲς υἱὲ Μέλητος, Ἀχαιίδος ἄφθιτε κῆρυξ,</l>
<l n="254">ἱλήκοι σέο βίβλος ὁμόχρονος ἠριγενείῃ·</l>
<l n="255">Τρῳάδος ὑσμίνης οὐ μνήσομαι· οὐ γὰρ ἐίσκω </l>
<l n="256">Αἰακίδῃ Διόνυσον ἢ Ἕκτορι Δηριαδῆα.</l>
<l n="257">ὑμαήσειν μὲν ὄφελλε τόσον καὶ τοῖον ἀγῶνα</l>
<l n="258">Μοῦσα τεὴ καὶ Βάκχον ἀκοντιστῆρα Γιγάντων,</l>
<l n="259">ἄλλοις δʼ ὑμνοπόλοισι πόνους Ἀχιλῆος ἐᾶσαι,</l>
<l n="260">εἰ μὴ τοῦτο Θέτις γέρας ἥρπασεν. ἀλλὰ λιγαίνειν </l>
<l n="261">πνεῦσον ἐμοὶ τεὸν ἄσθμα θεόσσυτον· ὑμετέρης γὰρ</l>
<pb id="v.2.p.270"/>
<l n="262">δεύομαι εὐεπίης, ὅτι τηλίκον Ἄρεα μέλπων</l>
<l n="263">Ἰνδοφόνους ἱδρῶτας ἀμαλδύνω Διονύσου.</l>
<l n="264">ἀλλά, θεά, με κόμιζε τὸ δεύτερον εἰς μέσον Ἰνδῶν,</l>
<l n="265">ἔμπνοον ἔγχος ἔχοντα καὶ ἀσπίδα πατρὸς Ὁμήρου, </l>
<l n="266">μαρνάμενον Μορρῆι καὶ ἄφρονι Δηριαδῆι</l>
<l n="267">σὺν Διὶ καὶ Βρομίῳ κεκορυθμένον· ἐν δὲ κυδοιμοῖς</l>
<l n="268">Βακχιάδος σύριγγος ἀγέστρατον ʽ??ʼχν ἀκούσω</l>
<l n="269">καὶ κτύπον οὐ λήγοντα σοφῆς σάλπιγγος Ὁμήρου,</l>
<l n="270">ὄφρα κατακτείνω νοερῷ δορὶ λείψανον Ἰνδῶν. </l>
<l n="271">ὣς ὁ μὲν Ἰνδῴοιο περὶ ῥάχιν εὔβοτον ὕλης</l>
<l n="272">ἕζετο Βάκχος ὅμιλος ἐρημάδος ἀστὸς ἐρίπνης,</l>
<l n="273">ἀμβολίῃ πολέμοιο· φόβῳ δʼ ἐλελίζετο Γάγγης</l>
<l n="274">οἰκτείρων ἑὰ τέκνα· νεοφθιμένων δʼ ἐπὶ πότμῳ</l>
<l n="275">πᾶσα πόλις δεδόνητο· φιλοθρήνων δὲ γυναικῶν </l>
<l n="276">πενθαλέοις πατάγοισιν ἐπεσμαράγησαν ἀγυιαί.</l>
<l n="277">Δηριάδην δʼ ἐλέλιζε φόβος καὶ θαῦμα καὶ αἰδώς·</l>
<l n="278">ἤδη γὰρ κλύε πάντα· τὸ δὲ πλέον ὄμματι λοξῷ</l>
<l n="279">ἄχνυτο παπταίνων, ὅτι θέσκελον εἶδος ἀμείψας</l>
<l n="280">οἴνῳ κυματόεντι μέλας κελάρυζεν Ὑδάσπης. </l>
<l n="281">κεῖθι καὶ εὐρυγένειος ἑὸν πόδα νωθρὸν ἑλίσσων</l>
<l n="282">κάμμορος ἀχλυόεσσαν ἔχων ἀλαωπὸν ὀμίχλην,</l>
<l n="283">ξανθὴν λυσιπόνοιο μέθης ἔρραινεν ἐέρσην</l>
<l n="284">ὄμμασι κολλητοῖσιν· ἀρυομένου δὲ προσώπου</l>
<l n="285">οἰνωπὰς ῥαθάμιγγας ἀνωίχθησαν ὀπωπαί· </l>
<l n="286">τερπομένοις δὲ πόδεσσι γέρων ἐχόρευε λιγαίνων</l>
<l n="287">ἰκμάδα φοινίσσουσαν ἀλεξικάκου ποταμοῖο·</l>
<l n="288">χερσὶ δὲ γηραλέῃσι ῥόον νεφεληδὸν ἀφύσσων</l>
<l n="289">πορφυρέης ἔπλησε μέθης εὐώδεας ἀσκούς,</l>
<l n="290">καὶ Διὶ βωμὸν ἀνῆψε καὶ οἰνοχύτῳ Διονύσῳ, </l>
<l n="291">ἀθρήσας Φαέθοντος ἀήθεος ὄψιμον αἴγλην.</l>
<l n="292">καὶ κύνας οἰνωθέντας ἐπʼ ᾐόνι κοῦρος ἐάσας</l>
<pb id="v.2.p.272"/>
<l n="293">λαρὸν ὕδωρ λάπτοντας ἐρευθομένου ποταμοῖο</l>
<l n="294">θηρητὴρ ὁμόφοιτος ὀρειάδος ἰοχεαίρης</l>
<l n="295">εἰς πόλιν ἴχνος ἔκαμψεν, ἀπειθέι Δηριαδῆι </l>
<l n="296">ἀγγέλλων γλυκὺ χεῦμα μεθυσφαλέος ποταμοῖο.</l>
<l n="297">ἤδη δʼ ἀμπελόεσσα διʼ ἄστεος ἔτρεχεν ὀδμὴ</l>
<l n="298">καὶ λιαροῖς ἀνέμοισιν ὅλας ἐμέθυσσεν ἀγυιάς,</l>
<l n="299">νίκην Ἰνδοφόνοιο προθεσπίζουσα Λυαίου·</l>
<l n="300">πύργοις δʼ ἠλιβάτοισιν ἐναυλίζοντο πολῖται </l>
<l n="301">δειδιότες, καὶ τεῖχος ἐμιτρώσαντο βοείαις</l>
<l n="302">ἄστεος ὑψιλόφοιο φυλάκτορες. ὲν δὲ κολώναις</l>
<l n="303">ἀσχαλόων Διόνυσος ἐμέμφετο πολλάκις Ἥρῃ,</l>
<l n="304">ὅττι πάλιν φθονέουσα μάχην ἀνεσείρασεν Ἰνδῶν, </l>
<l n="307">πλησαμένης δέκα κύκλα παλιννόστοιο Σελήνης </l>
<l n="308">μετρήσασα μόθοιο τριηκοστῆς δρόμον Ἠοῦς· </l>
<l n="305">νίκης δʼ ἐλπίδα πᾶσαν ἀνερρίπιζον ἀῆται. </l>
<l n="306">παπταίνων δὲ λέοντας ἀεργηλῇ παρὰ φάτνῃ, </l>
<l n="309">οἶα λέων βρυχᾶτο καὶ ἔστενεν ἔνδοθι λόχμης </l>
<l n="310">ὄμμασιν ἀκλαύτοισι· κατηφιόωντι δὲ Βάκχῳ </l>
<l n="311">ἑλκεχίτων Σκυθικοῖο διʼ οὔρεος ἄσπορος Ἄττις</l>
<l n="312">ἵκετο μαστίζων μετανάστιον ἄρμα λεόντων,</l>
<l n="313">Ῥείης θεσπεσίης ταχὺς ἄγγελος, ὅς ποτε χαλκῷ</l>
<l n="314">φοινίξας γονόεντα τελεσσιγάμου στάχυν ἥβης</l>
<l n="315">ῥῖψεν ἀνυμφεύτων φιλοτήσιον ὄγμον ἀρότρων, </l>
<l n="316">ἄρσενος ἀμητοῖο θαλύσιον, αἱμαλέῃ δέ</l>
<l n="317">παιδογόνῳ ῥαθάμιγγι περιρραίνων πτύχα μηροῦ</l>
<l n="318">θερμὸν ἀλοιητῆρι δέμας θήλυνε σιδήρῳ·</l>
<l n="319">ὃς τότε διφρεύων Κυβεληίδος ἅρμα θεαίνης</l>
<l n="320">ἄγγελος ἀσχαλόωντι παρήγορος ἦλθε Λυαίῳ· </l>
<l n="321">καί μιν ἰδὼν Διόνυσος ἀνέδραμε, μὴ σχεδὸν ἔλθῃ</l>
<l n="322">Ῥείην πανδαμάτειραν ἄγων ἐπὶ φύλοπιν Ἰνδῶν.</l>
<l n="323">στήσας δʼ ἄγριον ἅρμα, διʼ ἄντυγος ἡνία τείνας,</l>
<pb id="v.2.p.274"/>
<l n="324">καὶ ῥοδέης ἀχάρακτα γενειάδος ἄκρα φαείνων</l>
<l n="325">Βάκχῳ μῦθον ἔλεξε, χέων ὀξεῖαν ἰωήν· </l>
<l n="326">‘ἀμπελόεις Διόνυσε, Διὸς τέκος, ἔγγονε Ῥείης,</l>
<l n="327">εἰπέ μοι εἰρομένῳ, πότε νόστιμος εἰς χθόνα Λυδῶν</l>
<l n="328">ἵξεαι οὐλοκάρηνον ἀιστώσας γένος Ἰωδῶν;</l>
<l n="329">οὔ πω ληιδίας κυανόχροας ἔδρακε Ῥείη,</l>
<l n="330">οὔ πω σοὶ μετὰ δῆριν ὀρεσσαύλῳ παρὰ φάτνῃ </l>
<l n="331">Μυγδονίων ἔσμηξε τεῶν ἱδρῶτα λεόντων</l>
<l n="332">Πακτωλοῦ παρὰ χεῦμα ῥυηφενές· ἀλλὰ κυδοιμοῦ</l>
<l n="333">ἄψοφον ἀενάων ἐτέων στροφάλιγγα κυλίνδεις·</l>
<l n="334">οὔ πω θηροκόμῳ θεομήτορι σύμβολα νίκης</l>
<l n="335">Ἰνδῴων ἐκόμισσας ἑώια φῦλα λεόντων. </l>
<l n="336">ἀλλὰ παρʼ Ἡφαίστοιο καὶ ἀθανάτης σέο Ῥείης</l>
<l n="337">δέχνυσο τεύχεα ταῦτα, τά περ κάμε Λήμνιος ἄκμων,</l>
<l n="338">σὺν χθονὶ πόντον ἔχοντα καὶ αἰθέρα καἰ χορὸν ἄστρων.’</l>
<l n="339">οὕ πω μῦθος ἔληγε, καἰ ἴαχε Βάκχος ἀγήνωρ·</l>
<l n="340">‘σχέτλιοί εἰσι θεοί, ζηλήμονες· ἐν πολέμοις μέν </l>
<l n="341">εἰς μίαν ἠριγένειαν ἀιστῶσαι πόλιν Ἰωδῶν</l>
<l n="342">ἔγχεϊ κισσήεντι δυνήσομαι· ἀλλά με νίκης</l>
<l n="343">μητρυιῆς ἀέκοντα παραπλάζει φθόνος Ἥρης.</l>
<l n="344">ἀμφαδὰ Δηριάδῃ πρόμος ἵσταται ἄγριος Ἄρης</l>
<l n="345">μαρνάμενος Σατύροισιν· ἐγὼ δέ ἑ πολλάκι θύρσῳ </l>
<l n="346">οὐτῆσαι μενέαινον· ἀπειλήσας δὲ Κρονίων</l>
<l n="347">βρονταίοις πατάγοισιν ἐμὴν ἀνεσείρασεν ὁρμήν.</l>
<l n="348">ἀλλὰ βαρυσμαράγων νεφέων κτύπ0ον οὐράνιος Ζεὺς</l>
<l n="349">σήμερον εὐνήσειε, καὶ αὔριον Ἄρεα δήσω,</l>
<l n="350">εἰσόκεν εὐπήληκα διατμήξω στάχυν Ἰωδῶν.’ </l>
<pb id="v.2.p.276"/>
<l n="351">ὣς φάμενον Διόνυσον ἀμείβετο Λύδιος Ἄττις·</l>
<l n="352">‘αἰθέρος ἀστερόεσσαν ἀνούτατον ἀσπίδα πάλλων,</l>
<l n="353">ὦ φίλος, οὐ τρομέοις χόλον Ἄρεος, οὐ φθόνον Ἤρης;</l>
<l n="354">οὐ μακάρων στίχα πᾶσαν, ἔχων παμμήτορα Ῥείην,</l>
<l n="355">οὐ στρατὸν ἀγκυλότοξον, ὅπως μὴ δούρατα πέμπων </l>
<l n="356">ἠέλιον πλήξειεν ἢ οὐτήσειε Σελήνην.</l>
<l n="357">τίς ξίφος Ὠρίωνος ἀμαλδύνειε μαχαίρῃ,</l>
<l n="358">ἢ χθονίοις βελέεσσιν ὀιστεύσειε Βοώτην;</l>
<l n="359">ἀλλʼ ἐρέεις γενέτην κεραελκέα Δηριαδῆος·</l>
<l n="360">ὠκεανὸν φορέοντι τί σοι ῥέξειεν Ὑδάσπης; </l>
<l n="361">θαρσήεις πολέμιζε τὸ δεύτερον, ὅττι κυδοιμοῦ</l>
<l n="362">νίκην ὀψιτέλεστον ἐμὴ μαντεύσατο Ῥείη·</l>
<l n="363">οὐ γὰρ πρὶν πολέμου τέλος ἔσσεται, εἰσόκε χάρμης</l>
<l n="364">ἕκτον ἀναπλήσωσιν ἔτος τετράζυγες Ὧραι·</l>
<l n="365">οὕτω γὰρ Διὸς ὄμμα καἰ ἀτρέπτου λίνα Μοίρης </l>
<l n="366">νεύμασιν Ἡραίοισιν ἐπέτρεπον· ἐσσομένῳ δὲ</l>
<l n="367">ἑβδομάτῳ λυκάβαντι διαρραίσεις πόλιν Ἰνδῶν.’</l>
<l n="368">ὥς εἰπὼν Βρομίῳ πόρεν ἀσπίδα· καὶ φρένα τέρπων</l>
<l n="369">οἴνου λυσιπόνοιο φιλακρήτοισι κυπέλλοις</l>
<l n="370">εἰλαπίνης ἔψαυσεν· ἀρεσσάμενος δέ τραπέζῃ </l>
<l n="371">θυμὸν ἑὸν παλίνορσος ἐμάστιε νῶτα λεόντων,</l>
<l n="372">νόστιμον εἰς Φρυγίην ὀρεσίδρομον ἄρμα νομεύων.</l>
<l n="373">Καυκασίων δʼ ἤλαυνε παρὰ πρηῶνας ἐναύλων,</l>
<l n="374">Ἀσσυρίων δέ κάρηνα καἰ οὔρεα δύσβατα Βάκτρων</l>
<l n="375">καὶ σκοπιὰς Λιβάνοιο παρήλυθε καὶ ῥία Ταύρου, </l>
<l n="376">εἰσόκε Μαιονίης ἐπέβη χθονός· αὐτοπαγῆ δὲ</l>
<l n="377">Ῥείης ὀβριμόπαιδος ἐδύσατο θέσκελον αὐλήν·</l>
<l n="378">ὠμοβόρους δὲ λέοντας ἀπεσφήκωσε λεπάδνων,</l>
<l n="379">φάτνης δʼ ἐγγὺς ἔδησε καὶ ἀμβροσίην πόρε φορβήν.</l>
<pb id="v.2.p.278"/>
<l n="380">αὐτὰρ ὁ μητρῴην δεδαημένος ἔνθεον ὀμφὴν </l>
<l n="381">θυρσομανὴς Διόνυσος ὀρειάσι μίσγετο Βάκχαις,</l>
<l n="382">καλλείψας ἀνέμοισι κατηφέος ὄγκον ἀνίης,</l>
<l n="383">χειρὶ σάκος δονέων πολυδαίδαλον, ὅπλον Ὀλύμπου,</l>
<l n="384">Ἡφαίστου σοφὸν ἔργον. ἀολλίζοντο δὲ λαοί,</l>
<l n="385">ποικίλα παπταίνοντες Ὀλύμπια θαύματα τέχνης, </l>
<l n="386">θαύματα μαρμαίροντα, τά περ κάμεν οὐρανίη χεὶρ</l>
<l n="387">ἀσπίδα δαιδάλλουσα πολύχροον, ἦς ἐνὶ μέσσῳ</l>
<l n="388">ἐν μὲν γαῖαν ἔτευξε περίδρομον, ἀμφὶ δὲ γαίῃ</l>
<l n="389">οὐρανὸν ἐσφαίρωσε χορῷ κεχαραγμένον ἄστρων,</l>
<l n="390">καὶ χθονὶ πόντον ἔτευξεν ὁμόζυγον· αἰθέριον δὲ </l>
<l n="391">χρυσῷ μὲν φλογέων ἐποχημένον ἄντυγι δίφρων</l>
<l n="392">ἠέλιον ποίκιλλεν, ἀπʼ ἀργυρέου δὲ μετάλλου</l>
<l n="393">λευκαίνων τροχόεσσαν ὅλην κύκλωσε Σελήνην·</l>
<l n="394">ἐν δέ τε τείρεα πάντα, τά περ πολυφεγγέι κόσμῳ</l>
<l n="395">μιτρώσας στεφανηδὸν ἕλιξ ποικίλλεται αἰθὴρ </l>
<l n="396">ἑπτὰ περὶ ζώνῃσι, καὶ ἀξονίῳ παρὰ κύκλῳ</l>
<l n="397">ἄβροχον οὐρανίης διδυμάονα ῥυμὸν Ἁμάξης·</l>
<l n="398">ἄμφω γὰρ παρὰ νύσσαν ὑπέρτερον Ὠκεανοῖο</l>
<l n="399">ἀλλήλων στιχόωσιν ἐπʼ ἰξύι, καἰ τόσον αἰεὶ</l>
<l n="400">νειόθι δυομένης κεφαλὴ κατακάμπτεται Ἄρκτου, </l>
<l n="401">ὅσσον ἀνερχομένης ἑτέρης ἀνατείνεται αὐχήν·</l>
<l n="402">διχθαδίης δὲ Δράκοντα μέσον ποίκιλλεν Ἁμάξης,</l>
<l n="403">ὃς σχεδὸν ἀμφοτέρων μεμερισμένα γυῖα συνάπτων</l>
<l n="404">γαστέρος οὐρανίης ἑλικώδεϊ κάμπτεται ὁλκῷ,</l>
<l n="405">ἄψ ἀνασειράζων δέμας αἰόλον, οἷά τε λοξοῦ </l>
<l n="406">Μαιάνδρου κελάδοντος ἕλιξ ῥόος, ὅς διὰ γαίης</l>
<l n="407">δοχμώσας ἐπίκυρτον ὕδωρ σπειρηδὸν ὁδεύει,</l>
<l n="408">εἰς κεφαλὴν Ἑλίκης ἀντώπιον ὄμμα τιταίνων</l>
<l n="409">ἀστραίαις φολίδεσσι δέμας μιτρούμενος, Ἄρκτων</l>
<pb id="v.2.p.280"/>
<l n="410">τείρεσιν ἀμφίζωστος· ἐπὶ γλώσσῃ δέ οἱ ἄκρῃ </l>
<l n="411">φέγγος ἀποπτύων προτενὴς ἀμαρύσσεται ἀστήρ,</l>
<l n="412">πέμπων πουλυόδοντα μέσην φλόγα χείλεσι γείτων.</l>
<l n="413">τοῖα μὲν εἰς μέσα νῶτα σοφὸς τεχνήσατο χαλκεὺς</l>
<l n="414">ἀσπίδος εὐτύκτοιο· χαριζόμενος δὲ Λυαίῳ</l>
<l n="415">τεῦξε λυροδμήτοιο βοόκτιτα τείχεα Θήβης, </l>
<l n="416">ἑπταπόρων στοιχηδὸν ἀμοιβαίων πυλεώνων</l>
<l n="417">κτιζομένων· καἰ Ζῆθος ἕην περὶ πατρίδι κάμνων,</l>
<l n="418">θλιβομένῃ πετραῖον ἐπωμίδι φόρτον ἀείρων·</l>
<l n="419">Ἀμφίων δʼ ἐλίγαινε λυροκτύπος· ἀμφὶ δὲ μολπῇ</l>
<l n="420">εἰς δρόμον αὐτοκύλιστον ἕλιξ ἐχόρευε κολώνη, </l>
<l n="421">οἶά τε θελγομένη καὶ ἐν ἀσπίδι· καἰ τάχα φαίης ...</l>
<l n="422">ποιητήν περ ἐοῦσαν, ὅτι σκιρτήματι παίζων</l>
<l n="423">κοῦφος ἀκινήτης ἐλελίζετο παλμὸς ἐρίπνης·</l>
<l n="424">σιγαλέῃ δὲ λύρῃ μεμελημένον ἅνδρα δοκεύων,</l>
<l n="425">κραιπνὸν ἀνακρούοντα μέλος ψευδήμονι νευρῇ, </l>
<l n="426">ἀγχιμολεῖν ἔσπευδες, ὅπως τεὸν οὖας ἐρείσας</l>
<l n="427">πυργοδόμῳ φόρμιγγι καὶ ὑμετέρην φρένα τέρψῃς,</l>
<l n="428">μολπῆς ἑπτατόνοιο λιθοσσόον ἦχον ἀκούων.</l>
<l n="429">καὶ σάκος εὐδίνητον, ὅπῃ χορός αἰόλος ἄστρων,</l>
<l n="430">δαίδαλον ἅρμενον εἶχεν, ἐπεὶ Διὸς ἔνδοθεν αὐλῆς </l>
<l n="431">Τρώιος οἰνοχόος ζαθέῃ ποικίλλετο τέχνῃ</l>
<l n="432">αἰετὸν εὐποίητον ἔχων πτερόεντα φορῆα,</l>
<l n="433">οἶα καὶ ἐν γραφίδεσσι, κατάσχετος ἅρπαγι ταρσῷ·</l>
<l n="434">ταρβαλέος δʼ ἤικτο διʼ αἰθέρος ἱπτάμενος Ζεύς,</l>
<l n="435">ἀδρύπτοις ὀνύχεσσι τεθηπότα κοῦρον ἀείρων, </l>
<l n="436">ἠρέμα κινυμένων πτερύγων πεφιδημένος ὁρμῇ,</l>
<l n="437">μὴ φονίοις ῥοθίοισι κατακρύπτοιτο θαλάσσης</l>
<l n="438">ἠερόθεν προκάρηνος ὀλισθήσας Γανυμήδης·</l>
<pb id="v.2.p.282"/>
<l n="439">μοίρας δʼ ἔτρεμε μᾶλλον, ὅπως μὴ πρῶτον ὀπάσσας</l>
<l n="440">ἡβητὴς ἐρόεις ἑὸν οὔνομα γείτονι πόντῳ </l>
<l n="441">ὄψιμον ἁρπάξειε γέρας πεφυλαγμένον Ἕλλῃ·</l>
<l n="442">οὐρανίης δʼ ἤσκητο θεῶν παρὰ δαῖτα τραπέζης</l>
<l n="443">κοῦρος ἀφυσσομένῳ πανομοίιος· αὐτοχύτου δὲ</l>
<l n="444">νεκταρέης κρητῆρα βεβυσμένον εἶχεν ἐέρσης,</l>
<l n="445">καὶ Διὶ δαινυμένῳ δέπας ὤρεγεν· ἕζετο δʼ Ἥρη </l>
<l n="446">οἶα χολωομένη καὶ ἐν ἀσπίδι, μάρτυρι μορφῇ</l>
<l n="447">ψυχῆς ζῆλον ἔχουσα, παρεζομένῃ δὲ θεαίνῃ</l>
<l n="448">Παλλάδι δείκνυε κοῦρον, ὅτι γλυκὺ νέκταρ Ὀλύμπου</l>
<l n="449">βουκόλος ἀστερόφοιτος ἐῳνοχόει Γανυμήδης</l>
<l n="450">πάλλων χειρὶ κύπελλα, τά περ λάχε παρθένος Ἥβη. </l>
<l n="451">Μαιονίην δʼ ἤσκησεν, ἐπεὶ τροφὸς ἔπλετο Βάκχου,</l>
<l n="452">καὶ Μορίην καὶ στικτὸν ὄφιν καὶ θέσπιδα ποίην,</l>
<l n="453">καὶ χθονὸς ἄπλετον υἷα δρακοντοφόνον Δαμασῆνα,</l>
<l n="454">καὶ Τύλον ἰοβόλῳ κεχαραγμένον ὀξέι πότμῳ</l>
<l n="455">Μαιονίης ναέτην μινυώριον, ὅς ποτε βαίνων </l>
<l n="456">Μυγδονίου ποταμοῖο παρʼ ὀφρύσι γείτονος Ἕρμου</l>
<l n="457">ἥψατο χειρὶ δράκοντος· ὁ δὲ πλατὺν αὐχένα τείνας,</l>
<l n="458">ὑψώσας δὲ κάρηνον ἀφειδέι χάσματι λαιμοῦ</l>
<l n="459">ἀντίον ἀνδρὸς ὄρουσε, καὶ ἰσχία φωτὸς ἱμάσσων</l>
<l n="460">ὁλκαίην ἐλέλιζε θυελλήεσσαν ὁμοκλήν, </l>
<l n="461">καὶ βροτέῳ στεφανηδὸν ἐπὶ χροῒ νῶτα συνάπτων,</l>
<pb id="v.2.p.284"/>
<l n="462">ἁλλόμενος περὶ κύκλα νεότριχος ἀνθερεῶνος,</l>
<l n="463">ὄγμῳ πουλυόδοντι παρηίδος ἄκρα χαράξας</l>
<l n="464">ἰοβόλοις γενύεσσιν ἀπέπτυεν ἰκμάδα Μοίρης,</l>
<l n="465">καί οἱ ἐπιθρῴσκοντι βαρυνομένων ὑπὲρ ὤμων </l>
<l n="466">οὐραίαις ἑλίκεσσιν ἐμιτρώθη μέσος αὐχήν,</l>
<l n="467">Ἄιδος ὁρμὸν ἔχων ὀφιώδεα, γείτονα Μοίρης.</l>
<l n="468">καὶ νέκυς εἰς χθόνα πῖπτεν ὁμοίιος ἔρνεϊ γαίης.</l>
<l n="469">καὶ νέον οἰκτείρουσα δεδουπότα μάρτυρι πότμῳ</l>
<l n="470">νηιὰς ἀκρήδεμνος ἐπέστενε γείτονι νεκρῷ, </l>
<l n="471">καὶ τότε θῆρα πέλωρον ἐρήτυεν, ὄφρα δαμείη·</l>
<l n="472">οὐ γὰρ ἔνα πρήνιζεν ὁδοιπόρον οὐδὲ νομῆα,</l>
<l n="473">καὶ Τύλον οὐ κτάνε μοῦνον ἀώριον, ᾗ δʼ ἐνὶ λόχμῃ</l>
<l n="474">ἐνδιάων καὶ θῆρας ἐδαίνυτο, πολλάκι δʼ ἕλκων</l>
<l n="475">ἄστατον αὐτόρριζον ὑπὸ χνοίῃσιν ὀδόντων </l>
<l n="476">δένδρεον εὐρώεντι κατέκρυφεν ἀνθερεῶνι,</l>
<l n="477">ἔμπαλιν αὖ ἐρύων βλοσυρὸν φύσημα γενείων·</l>
<l n="478">πολλάκι δʼ ἑλκυσθέντα παλινδίνητον ὁδίτην</l>
<l n="479">ἄσθμασιν ἐνδομύχοις πεφοβημένον εἰς στόμα σύρων</l>
<l n="480">τηλεφανὴς ὅλον ἄνδρα κεχηνότι δέξατο λαιμῷ. </l>
<l n="481">καὶ Μορίη σκοπίαζε κασιγνήτοιο φονῆα</l>
<l n="482">τηλόθι παπταίνουσα, φόβῳ δʼ ἐλελίζετο νύμφη,</l>
<l n="483">ἰοβόλων ὁρόωσα πολύστιχον ὄγμον ὀδόντων,</l>
<l n="484">καὶ θανάτου στέφος εἶδε περίπλοκον ἀνθερεῶνι·</l>
<l n="485">πυκνὰ δὲ κωκύουσα δρακοντοβότῳ παρὰ λόχμῃ </l>
<l n="486">ἠλιβάτῳ Δαμασῆνι συνήντεεν υἱέι Γαίης,</l>
<l n="487">ὅν πάρος αὐτογόνοισι τόκοις μαιώσατο μήτηρ</l>
<l n="488">ἐκ γενετῆς μεθέποντα δασύτριχα κύκλα γενείου·</l>
<l n="489">τικτομένῳ δέ οἱ ἦεν Ἔρις τροφός· ἔγχεα δʼ αὐτῷ</l>
<l n="490">μαζὸς ἔην καὶ χύτλα φόνοι καὶ σπάργανα θώρηξ, </l>
<l n="491">καὶ δολιχῶν μελέων βεβαρημένος εὐρέι φόρτῳ</l>
<l n="492">νήπιος αἰχμάζων, βρέφος ἄλκιμον, αἰθέρι γείτων</l>
<pb id="v.2.p.286"/>
<l n="493">ἐκ γενετῆς δόρυ πάλλεν ὁμόγνιον, ἀρτιφανῆ δὲ</l>
<l n="494">ὥπλισεν Εἰλείθυια λεχώιον ἀσπιδιώτην.</l>
<l n="495">τὸν μὲν ἐσαθρήσασα παρὰ κλέτας εὔβοτον ὕλης </l>
<l n="496">κάμπτετο λισσομένη, κινυρὴ δʼ ἐπεδείκνυε νύμφη</l>
<l n="497">ἄπλετον ἑρπηστῆρα κασιγνήτοιο φονῆα</l>
<l n="498">καὶ Τύλον ἀρτιχάρακτον ἔτι σπαίροντα κονίῃ·</l>
<l n="499">οὐδὲ Γίγας ἀμέλησε, πέλωρ πρόμος· ἀλλὰ πιέσσας</l>
<l n="500">δένδρεον αὐτόπρεμνον ἀνέσπασε μητρὸς ἀρούρης, </l>
<l n="501">ὠμοβόρου δὲ δράκοντος ἐναντία δόχμιος ἔστη·</l>
<l n="502">καὶ πρόμος εἱλικόεις ὀφιώδεϊ μάρνατο τιμῇ,</l>
<l n="503">αὐχενίῃ σάλπιγγι μόθου συριγμὸν ἰάλλων,</l>
<l n="504">πεντηκονταπέλεθρος ὄφις κυκλούμενος ὁλκῷ·</l>
<l n="505">καὶ διδύμῳ σφιγκτῆρι πόδας σφηκώσατο δεσμῷ, </l>
<l n="506">καὶ σκολιαῖς ἑλίκεσσι δέμας Δαμασῆνος ἱμάσσων</l>
<l n="507">χάσματι λυσσήεντι πύλας ὤιξεν ὀδόντων,</l>
<l n="508">χείλεσι τοξεύων διερὸν βέλος, ὄμματα σείων</l>
<l n="509">ὠμὰ φόνου πνείοντα, Γιγαντείῳ δὲ προσώπῳ</l>
<l n="510">ἔπτυεν ὀμβρηρῇσι γενειάσι πίδακας ἰοῦ, </l>
<l n="511">χλωρὸν ὀιστεύων δολιχόσκιον ἀφρὸν ὀδόντων·</l>
<l n="512">ὑψιλόφου δὲ Γίγαντος ἐπεσκίρτησε καρήνῳ,</l>
<l n="513">ὄρθιος ἀίξας μελέων ἐνοσίχθονι παλμῷ.</l>
<l n="514">ἀλλὰ δρακοντείης ἀπεσείσατο φόρτον ἀκάνθης</l>
<l n="515">αἰνογίγας, σκοπέλοισιν ἐοικότα γυῖα τινάσσων· </l>
<l n="516">καὶ παλάμῃ τανύφυλλον ἑὴν ἐλέλιζεν ἀκωκήν,</l>
<l n="517">ὀρθὸν ἀκοντίζων δρυόεν βέλος· ἀμφὶ δὲ κόρσῃ</l>
<l n="518">πῆξε φυτὸν προθέλυμνον, ὅπῃ περὶ κυκλάδα δειρὴν</l>
<l n="519">αὐχενίῃ γλωχῖνι συνήπτετο δεσμὸς ἀκάνθης·</l>
<l n="520">καὶ φυτὸν ἐρρίζωτο τὸ δεύτερον· ἀμφὶ δὲ γαίῃ </l>
<l n="521">κεῖτο δράκων ἀτίνακτος, ἕλιξ νέκυς. ἐξαπίνης δὲ</l>
<l n="522">θῆλυς ὄφις ξύουσα παλιννόστῳ πέδον ὁλκῷ</l>
<pb id="v.2.p.288"/>
<l n="523">εὐνέτις ἀμφιέλικτος ἐδίζετο λοξὸν ἀκοίτην,</l>
<l n="524">οἶα γυνὴ ποθέουσα νέκυν πόσιν· εἰς σκοπέλους δὲ</l>
<l n="525">μηκεδανῆς ἐλέλιζε θοώτερον ὁλκὸν ἀκάνθης, </l>
<l n="526">εἰς ὄρος ἐσσυμένη βοτανηφόρον· ἀμφὶ δὲ λόχμην</l>
<l n="527">δρεψαμένη Διὸς ἄνθος ἐχιδνήεντι γενείῳ</l>
<l n="528">χείλεσιν ἀκροτάτοις ὀδυνήφατον ἤγαγε ποίην,</l>
<l n="529">καὶ νέκυος δασπλῆτος ἀλεξήτειραν ὀλέθρου</l>
<l n="530">ἀζαλέῳ μυκτῆρι συνήρμοσεν, ἰοβόλῳ δὲ </l>
<l n="531">ζωὴν ἀνθεμόεσσαν ἀκινήτῳ πόρε νεκρῷ·</l>
<l n="532">καὶ νέκυς αὐτοέλικτος ἐπάλλετο· καὶ τὸ μὲν αὐτοῦ</l>
<l n="533">ἄπνοον ἦν, ἕτερον δὲ διέστιχεν, ἄλλο δὲ σείων</l>
<l n="534">ἡμιτελὴς νέκυς ἦεν ἔχων αὐτόσσυτον οὐρήν·</l>
<l n="535">καὶ ψυχραῖς γενύεσσι παλίμπνοον ἄσθμα τιταίνων </l>
<l n="536">οἰγομένῳ κατὰ βαιὸν ἐθήμονι βόμβεε λαιμῷ,</l>
<l n="537">συριγμὸν προχέων παλινάγρετον· ὀψὲ δὲ βαίνων</l>
<l n="538">νόστιμος ἀρχαίην ὑπεδύσατο φωλάδα χειήν.</l>
<l n="539">καὶ Μορίη Διὸς ἄνθος ἐκούφισεν, ἀμφὶ δὲ νεκροῦ</l>
<l n="540">ζωοτόκῳ μυκτῆρι φερέσβιον ἥρμοσε ποίην. </l>
<l n="541">καὶ βοτάνη ζείδωρος ἀκεσσιπόνοισι κορύμβοις</l>
<l n="542">ἔμπνοον ἐψύχωσε δέμας παλιναυξέι νεκρῷ.</l>
<l n="543">ψυχὴ δʼ εἰς δέμας ἦλθε τὸ δεύτερον· ἐνδομύχῳ δὲ</l>
<l n="544">ψυχρὸν ἀοσσητῆρι δέμας θερμαίνετο πυρσῷ·</l>
<l n="545">καὶ νέκυς ἀμφιέπων βιοτῆς παλινάγρετον ἀρχὴν </l>
<l n="546">δεξιτεροῦ μὲν ἔπαλλε ποδὸς θέναρ, ἀμφὶ δὲ λαιὸν</l>
<l n="547">ὀρθώσας στατὸν ἴχνος ὅλῳ στηρίζετο ταρσῷ,</l>
<l n="548">ἀνδρὸς ἔχων τύπον ἶσον, ὅς ἐν λεχέεσσιν ἰαύων</l>
<l n="549">ὄρθριον οἰγομένης ἀποσείεται ὕπνον ὀπωπῆς.</l>
<l n="550">καὶ πάλιν ἔζεεν αἷμα· νεοπνεύστοιο δὲ νεκροῦ </l>
<l n="551">χεῖρες ἐλαφρίζοντο· καὶ ἁρμονίη πέλε μορφῇ,</l>
<l n="552">ποσσὶν ὁδοιπορίη, φάος ὄμμασι, χείλεσι φωνή.</l>
<pb id="v.2.p.290"/>
<l n="553">καὶ Κυβέλη κεχάρακτο νεητόκος, οἷά τε κόλπῳ</l>
<l n="554">μιμηλὴν ἀλόχευτον ἐλαφρίζουσα λοχείην</l>
<l n="555">πήχεσι ποιητοῖσι, καὶ ἀστόργῳ παρακοίτῃ </l>
<l n="556">λαϊνέην ὠδῖνα δολοπλόκος ὤρεγε Ῥείη,</l>
<l n="557">ὀκρυόεν βαρὺ δεῖπνον· ὁ δὲ βροτοειδέα μορφὴν</l>
<l n="558">ἔκρυφε μάρμαρον υἷα πατὴρ θοινήτορι λαιμῷ,</l>
<l n="559">ἄλλου ψευδομένοιο Διὸς δέμας εἰλαπινάζων·</l>
<l n="560">καὶ λίθον ἐν λαγόνεσσι μογοστόκον ἔνδον ἀείρων </l>
<l n="561">θλιβομένην πολύτεκνον ἀνηκόντιζε γενέθλην,</l>
<l n="562">φόρτον ἀποπτύων ἐγκύμονος ἀνθερεῶνος.</l>
<l n="563">τοῖα μὲν ἐργοπόνοιο πολύτροπα δαίδαλα τέχνης</l>
<l n="564">εἶχεν ἐνυαλίη πολυπίδακος ἀσπὶς Ὀλύμπου</l>
<l n="565">Βακχιάς, ἣν ὁρόωντες ἐθάμβεον ἄλλος ἐπʼ ἄλλῳ, </l>
<l n="566">καὶ σάκεος τροχόεντος ἐκυκλώσαντο φορῆα,</l>
<l n="567">ἔμπυρον αἰνήσαντες Ὀλύμπιον ἐσχαρεῶνα.</l>
<l n="568">τοῖσι δὲ τερπομένοισι δύσιν διεμέτρεεν Ἠώς,</l>
<l n="569">φέγγος ἀναστείλασα πυριγλήνοιο προσώπου·</l>
<l n="570">καὶ σκιερὴν ἐμέλαινεν ὅλην χθόνα σιγαλέη Νύξ. </l>
<l n="571">λαοὶ δʼ ἔνθα καὶ ἔνθα χαμαιστρώτων ἐπὶ λέκτρων</l>
<l n="572">ἑσπερίῃ μετὰ δόρπον ὀρειάδι κάππεσον εὐνῇ.</l>
</div1>
<div1 type="book" n="26">
<pb id="v.2.p.292"/>
<argument>
<l n="1">εἰκοστὸν λάχεν ἕκτον ἐπίκλοπον εἶδος Ἀθήνης</l>
<l n="2">καὶ πολὺν ἐγρεκύδοιμον ἀγειρομένων στόλον Ἰνδῶν.</l>
</argument>
<l n="1">Δηριάδῃ δʼ εὕδοντι κατηφέος ὑψόθεν εὐνῆς</l>
<l n="2">Βάκχῳ πιστὰ φέρουσα παρίστατο θοῦρις Ἀθήνη,</l>
<l n="3">γνωτῷ δʼ ἐσσομένην ἑτέρην μνηστεύετο νίκην·</l>
<l n="4">καὶ δέμας ἀλλάξασα μετάτροπον ἶσον Ὀρόντῃ</l>
<l n="5">γαμβρὸν ἀερσιλόφου μιμήσατο Δηριαδῆος· </l>
<l n="6">καί μιν ἀπορρίψαντα μιαιφόνον οἶστρον Ἐνυοῦς</l>
<l n="7">μιμηλὴ δολίοιο παρήπαφεν ὄψις ὀνείρου,</l>
<l n="8">τοῖον ἔπος βοόωσα, καὶ ὀλλυμένων ἐπὶ πότμῳ</l>
<l n="9">ταρβαλέον θάρσυνεν ἐς ὑσμίνην Διονύσου·</l>
<l n="10">‘εὕδεις, Δηριάδη· σὲ δὲ μέμφομαι· ἀστυόχων γὰρ </l>
<l n="11">πάννυχον ὕπνον ἔχειν ἀλλότριόν ἐστιν ἀνάκτων·</l>
<l n="12">ὕπνου μέτρον ἔχει βουληφόρος. ἀμφὶ δὲ πύργων</l>
<pb id="v.2.p.294"/>
<l n="13">δυσμενέες κλονέουσι, καὶ οὐ δόρυ θοῦρον ἀείρεις,</l>
<l n="14">οὐκ ἀίεις τυπάνων ῥόθιον κτύπον, οὐ μέλος αὐλῶν,</l>
<l n="15">οὐ φονίης σάλπιγγος ἀγέστρατον ἦχον ἀκούεις. </l>
<l n="16">ὑμετέρην δὲ θύγατρα νεήνιδα πενθάδα χήρην</l>
<l n="17">Πρωτονόην ἐλέαιρε, κινυρομένην παρακοίτην,</l>
<l n="18">μηδὲ λίπῃς, σκηπτοῦχε, τεὸν νήποινον Ὀρόντην.</l>
<l n="19">κτεῖνον ἐμοὺς ὀλετῆρας ἀτευχέας· ὠκυμόρου γὰρ</l>
<l n="20">γαμβροῦ σεῖο θανόντος ἔτι ζώουσι φονῆες, </l>
<l n="21">στῆθος ἐμὸν σκοπίαζε τετυμμένον ὀξέι θύρσῳ·</l>
<l n="22">ὤμοι, ὅτʼ οὐ Λυκόοργος Ἀρήιος ἐνθάδε ναίει,</l>
<l n="23">ὤμοι, ὅτʼ οὐκ Ἀράβεσσιν ὑπερφιάλοισιν ἀνάσσεις·</l>
<l n="24">οὐ θεὸς ἦν Διόνυσος, ὃς εἰς ἁλὸς οἶδμα διώκων</l>
<l n="25">θνητὸς ἀνὴρ ποίησεν ὑποβρύχιον μετανάστην. </l>
<l n="26">Δηριάδην ἐνόησα πεφυζότα θῆλυν Ἐνυώ.</l>
<l n="27">ἄτρομος ἔσσο λέων, ὅτι χάλκεον ἀνέρα φεύγων</l>
<l n="28">νεβροχίτων Διόνυσος ὁμοίιος ἔπλετο νεβρῷ.</l>
<l n="29">οὐ κεῖνος κατέπεφνεν Ἀρειμανέων γένος Ἰνδῶν,</l>
<l n="30">ἀλλά μιν αὐτὸς ἔπεφνε πατὴρ τεός· ὲν πολέμοις γὰρ </l>
<l n="31">σοὺς προμάχους φεύγοντας ἰδὼν ἐδάμασσεν Ὑδάσπης.</l>
<l n="32">οὐ σὺ πέλεις ἑτέροισιν ὁμοίιος· οὐράνιον γὰρ</l>
<l n="33">θυγατέρος Φαέθοντος ἐριφλεγέος σέο πάππου</l>
<l n="34">αἷμα φέρεις· οὐ θνητὸν ἔχεις δέμας· οὔ σε δαμάσσει</l>
<l n="35">οὐ ξίφος ἠὲ βέλεμνον ἐπιβρίθοντα Λυαίῳ.’ </l>
<l n="36">ὣς φαμένη πρὸς Ὄλυμπον ἔβη πολύμητις Ἀθήνη,</l>
<l n="37">εἶδος ὀνειρείοιο μεταλλάξασα προσώπου.</l>
<l n="38">Δηριάδης δʼ ἠῷος ἀπὸ πτολίων, ἀπὸ νήσων</l>
<l n="39">κέκλετο κηρύκεσσι πολυσπερὲς ἔθνος ἀγείρειν·</l>
<l n="40">καὶ πολὺς ἔνθα καὶ ἔνθα θυελλήεντι πεδίλῳ </l>
<l n="41">λαὸν ἀολλίζων ἑτερόπτολιν ἤιε κῆρυξ</l>
<l n="42">ἠῴην παρὰ πέζαν· Ἀρειμανέες δὲ μαχηταὶ</l>
<pb id="v.2.p.296"/>
<l n="43">πάντοθεν ἠγερέθοντο καλεσσαμένου βασιλῆος.</l>
<l n="44">πρῶτα μὲν ὡπλίζοντο κυβερνητῆρες Ἐνυοῦς,</l>
<l n="45">Ἀγραῖος Φλόγιός τε, συνήλυδες ἡγεμονῆες, </l>
<l n="46">ἀρτιτελὲς μετὰ σῆμα νεοφθιμένοιο τοκῆος,</l>
<l n="47">Εὐλαίου δύο τέκνα· συνεστρατόωντο δὲ λαοί,</l>
<l n="48">ὅσσοι Κῦρα νέμοντο καὶ Ἰνδῴου ποταμοῖο</l>
<l n="49">Βαίδιον Ὀμβηλοῖο παρὰ πλατὺ βάρβαρον ὕδωρ,</l>
<l n="50">καὶ Ῥοδόην εὔπυργον, Ἀρειμανέων πέδον Ἰνδῶν, </l>
<l n="51">καὶ κραναὸν Προπάνισον, ὅσοι τʼ ἔχον ἄντυγα νήσου</l>
<l n="52">Γραιάων, ὅθι παῖδες ἐθήμονος ἀντὶ τεκούσης</l>
<l n="53">ἄρσενα μαζὸν ἔχουσι γαλακτοφόρου γενετῆρος,</l>
<l n="54">χείλεσιν ἀκροτάτοισιν ὑποκλέπτοντες ἐέρσην·</l>
<l n="55">οἴ τε Σεσίνδιον αἰπύ, καὶ οἳ λινοερκέι κύκλῳ </l>
<l n="56">Γάζον ἐπυργώσαντο μιτοπλέκτοισι δομαίοις, </l>
<l n="59">ἀρραγές, εὐποίητον ἐυκλώστοισι θεμέθλοις, </l>
<l n="57">Ἄρεος ἀκλινὲς ἕρμα, καὶ οὕ ποτε δήιος ἀνὴρ </l>
<l n="58">χαλκὸν ἔχων ἔρρηξε λινοχλαίνων στίχα πύργων. </l>
<l n="60">τοῖς δʼ ἐπὶ θαρσήεντες ἐπεστρατόωντο μαχηταί, </l>
<l n="61">Δάρδαι καὶ Πρασίων στρατιαί, καὶ φῦλα Σαλαγγῶν</l>
<l n="62">χρυσοφόρων, οἷς πλοῦτος ὁμέστιος, οἷς θέμις αἰεὶ</l>
<l n="63">χέδροπα καρπὸν ἔδειν βιοτήσιον· ἀντὶ δὲ σίτου</l>
<l n="64">κεῖνον ἀλετρεύουσι μύλης τροχοειδέι κύκλῳ·</l>
<l n="65">καὶ σκολιοπλοκάμων Ζαβίων στίχες, οἶσιν ἐχέφρων </l>
<l n="66">Παλθάνωρ πρόμος ἦεν, ὃς ἔστυγε Δηριαδῆα</l>
<l n="67">ἤθεσιν εὐσεβέεσσιν ὁμοφρονέων Διονύσῳ·</l>
<l n="68">τὸν μὲν ἄναξ Διόνυσος ἄγων μετὰ φύλοπιν Ἰνδῶν</l>
<l n="69">ἀλλοδαπὸν ναετῆρα λυροδμήτῳ πόρε Θήβῃ·</l>
<l n="70">καὶ Δίκῃ παρέμιμνε λιπὼν πατρῷον Ὑδάσπην, </l>
<pb id="v.2.p.298"/>
<l n="71">Ἀονίου ποταμοῖο πιὼν Ἰσμήνιον ὕδωρ.</l>
<l n="72">τοῖς δʼ ἐπὶ κυδιόων στρατὸν ἄσπετον ὥπλισε Μορρεὺς</l>
<l n="73">Διδνασίδης, γενετῆρι συνέμπορος, ὃς τότε λυγρῷ</l>
<l n="74">γήραϊ πένθος ἔχων κεκερασμένον ἥψατο χάρμης,</l>
<l n="75">γηραλέῃ παλάμῃ πολυδαίδαλον ἀσπίδα πάλλων </l>
<l n="76">καὶ πολιῷ λειμῶνι κατάσκιον ἀνθερεῶνα</l>
<l n="77">αὐτόματον κήρυκα χρόνου δολιχοῖο τινάσσων,</l>
<l n="78">υἱὸν ἔτι στενάχων μινυώριον, Ἰνδὸν Ὀρόντην,</l>
<l n="79">Δίδνασος αἰολόδακρυς· ἅναξ δέ οἱ ἔσπετο Μορρεὺς</l>
<l n="80">ὄρθιον ἔγχος ἔχων τιμήορον, ὄφρα δαμάσσῃ </l>
<l n="81">λαὸν ὅλον Βρομίοιο, καὶ ἤθελε μοῦνος ἐρίζειν</l>
<l n="82">Βάκχῳ γνωτοφόνῳ, καὶ ἀνούτατον υἷα Θυώνης</l>
<l n="83">οὐτῆσαι μενέαινε κασιγνήτοιο φονῆα.</l>
<l n="84">καί σφισιν ὡμάρτησε πολυγλώσσων γένος Ἰνδῶν,</l>
<l n="85">οἵ τʼ ἔχον Ἠελίοιο πόλιν, καλλίκτιτον Αἴθρην, </l>
<l n="86">ἀννεφέλου δαπέδοιο θεμείλιον, οἵ τʼ ἔχον ἄμφω,</l>
<l n="87">Ἀνθηνῆς λασιῶνα καὶ Ὠρυκίης δονακῆα,</l>
<l n="88">καὶ φλογερὴν Νήσαιαν ἀχειμάντους τε Μελαίνας,</l>
<l n="89">καὶ πέδον εὐδίνητον ἁλιστεφάνου Παταλήνης·</l>
<l n="90">τοῖς ἔπι Δυσσαίων πυκιναὶ στίχες, οἷσι καὶ αὐτῶν </l>
<l n="91">φρικτὰ δασυστέρνων ἐκορύσσετο φῦλα Σαβείρων,</l>
<l n="92">τοῖσιν ἐνὶ κραδίῃ λάσιαι τρίχες, ὧν χάριν αἰεὶ</l>
<l n="93">ψυχῆς θάρσος ἔχουσι καὶ οὐ πτώσσουσιν Ἐνυώ.</l>
<l n="94">τοῖσι συνεστρατόωντο καὶ ἀνέρες Οὐατοκοῖται,</l>
<l n="95">οἷσι θέμις δολιχοῖσιν ἐπʼ οὔασιν ὕπνον ἰαύειν· </l>
<l n="96">τοὺς μὲν Φρίγγος ἵκανε καὶ Ἄσπετος εἰς μόθον ἕλκων</l>
<l n="97">αὐχήεις τε Δάνυκλος ὁμόστολος, οἶς ἅμα βαίνων</l>
<l n="98">Ἱππουρῷ συνάεθλος ἑκηβόλος ἔστιχε Μορρεύς·</l>
<pb id="v.2.p.300"/>
<l n="99">καὶ νόον ἶσον ἔχοντες ὅλον στρατὸν Οὐατοκοίτην</l>
<l n="100">πέντε δαφοινήεντες ἐκόσμεον ἡγεμονῆες. </l>
<l n="101">Τέκταφος εἰς μόθον ἦλθεν ἑκηβόλος, ὅς ποτε κούρης</l>
<l n="102">χείλεσι πειναλέοισιν ἀλεξητήρια πότμου</l>
<l n="103">πατροκόμου δολόεντος ἀμέλγετο χεύματα μαζοῦ,</l>
<l n="104">Τέκταφος, αὐαλέος ψαφαρῷ χροΐ, νεκρὸς ἐχέφρων,</l>
<l n="105">ὁππότε μιν σκηπτοῦχος ἔχων ἄστοργον ἀπειλὴν </l>
<l n="106">Δηριάδης, σειρῇσι πολυπλέκτοισι πιέζων,</l>
<l n="107">δέσμιον εὐρώεντι κατεκλήισσε βερέθρῳ,</l>
<l n="108">ἄτροφον, αὐχμώοντα, δέμας κεκαφηότα λιμῷ,</l>
<l n="109">ἄμμορον ἠελίοιο καὶ εὐκύκλοιο σελήνης.</l>
<l n="110">καὶ χθονίῳ κεκάλυπτο βυθῷ πεπεδημένος ἀνήρ, </l>
<l n="111">οὐ ποτόν, οὔ τινα δαῖτα φέρων, οὐ φῶτα δοκεύων,</l>
<l n="112">ἀλλὰ πεδοσκαφέων λαγόνων ὑπὸ κοιλάδι πέτρῃ</l>
<l n="113">κεῖτο δυηπαθέων· χρονίῳ δʼ ἐστρεύγετο λιμῷ</l>
<l n="114">πειναλέων στομάτων ὀλιγοδρανὲς ἄσθμα τιταίνων,</l>
<l n="115">ἔμπνοος ἀπνεύστοισιν ὁμοίιος· οἶα δὲ νεκροῦ </l>
<l n="116">ἐκ χροὸς ἀζαλέοιο δυσώδεες ἔπνεον αὖραι.</l>
<l n="117">καὶ φθλάκων στρατὸς ἦεν ἐελμένον ἄνδρα φυλάσσων,</l>
<l n="118">ὃν τότε κερδαλέη θυγάτηρ ἀπατήνορι μύθῳ</l>
<l n="119">ἤπαφεν· ἱκεσίην δὲ βαρύστονον ἴαχε φωνὴν</l>
<l n="120">σεισαμένη δολόεντα νεητόκος εἵματα νύμφη· </l>
<l n="121">‘μή με κατακτείνητε, φυλάκτορες· οὐδὲν ἀείρω,</l>
<l n="122">οὐ ποτὸν ἦλθον ἄγουσα καὶ οὔ τινα δαῖτα τοκῆι·</l>
<l n="123">δάκρυα, δάκρυα μοῦνον ἐμῷ γενετῆρι κομίζω·</l>
<l n="124">χεῖρες ἀπαγγέλλουσιν ἐλεύθεροι· εἰ νόος ὑμῖν,</l>
<l n="125">εἰ νόος ἐστὶν ἄπιστος, ἀμεμφέα λύσατε μίτρην, </l>
<l n="126">ῥίψατέ μοι κρήδεμνα, τινάξατε χερσὶ χιτῶνα·</l>
<l n="127">οὐ ποτὸν ἦλθον ἄγουσα φερέσβιον. ἀλλὰ καὶ αὐτὴν</l>
<pb id="v.2.p.302"/>
<l n="128">κρύψατε σὺν γενετῆρι καταχθονίῳ με βερέθρῳ</l>
<l n="129">οὐ φόβος, οὐ φόβος εἰμί, καὶ ἢν σκηπτοῦχος ἀκούσῃ·</l>
<l n="130">τίς νέκυν οἰκτείροντι χολώεται; αἰνομόρῳ δὲ </l>
<l n="131">τίς κοτέει θνήσκοντι; τίς ἄπνοον οὐκ ἐλεαίρει;</l>
<l n="132">ὄμματα δʼ ἠμύοντα κατακλείσω μενετῆρος·</l>
<l n="133">κρύψατε· τίς θανάτοιο πέλει φθόνος; ὀλλυμένους δὲ</l>
<l n="134">εἶς τάφος ἀμφοτέρους, γενέτην καὶ παῖδα, δεχέσθω.’</l>
<l n="135">ὣς φαμένη παρέπεισε. καὶ εἰς μυχὸν ἔδραμε κούρη, </l>
<l n="136">ὀρφναίῳ μενετῆρι φαεσφόρος· ὲν δὲ βερέθρῳ</l>
<l n="137">εἰς στόμα πατρὸς ἔχευεν ἀλεξικάκων γάλα μαζῶν</l>
<l n="138">ἄτρομος, Ἠερίης δὲ θεουδέος ἔργον ἀκούων</l>
<l n="139">Δηριάδης θάμβησε· περισσονόοιο δὲ κούρης</l>
<l n="140">εἴκελον εἰδώλῳ γενέτην ἀνελύσατο δεσμῶν· </l>
<l n="141">φήμη δʼ ἀμφιβόητος ἀκούετο, καὶ στρατός Ἰνδῶν</l>
<l n="142">μαζὸν ἀλεξικάκοιο δολοπλόκον ᾔνεσε νύμφης.</l>
<l n="143">ὃς τότε Βωλίγγεσσι μετέπρεπεν, ὡς μέσος ἄστρων</l>
<l n="144">αἰθέρα φαιδρύνων ἀμαρύσσεται Ἕσπερος ἀστήρ,</l>
<l n="145">ἕσπερος, ἑσπομένης λιποφεγγέος ἄγγελος ὄρφνης. </l>
<l n="146">Γίγγλων δʼ ὑψικάρηνος ἀερσιπόδης τε Θυραιεὺς</l>
<l n="147">ὑψινεφής θʼ Ἵππαλμος ὑπὲρ πυμάτης κλίμα μαίης</l>
<l n="148">ὥπλισαν αἰόλα φῦλα δοριθρασέων Ἀραχωτῶν</l>
<l n="149">Δερσαίων τε φάλαγγας ὁμήλυδας, οἴ τε σιδήρῳ</l>
<l n="150">κτεινομένους κατʼ Ἄρηα χυτῇ κρύπτουσι κονίῃ </l>
<l n="151">ʽκ̔τεινομένους κατὰ δῆριν ἐτυμβεύοντο κονίᾐ.</l>
<l n="152">καὶ στρατὸν ἀγκυλότοξον ἀολλίσσας ἐπικούρων</l>
<l n="153">Ἁβράθοος βραδύς ἦλθε· νεοτμήτων δὲ κομάων</l>
<l n="154">αἰδόμενος κεκόρυστο, χόλον καὶ πένθος ἀέξων</l>
<pb id="v.2.p.304"/>
<l n="155">βουκεράου βασιλῆος, ἐπεί νύ οἱ ἄφρονι λύσσῃ </l>
<l n="156">Δηριάδης ὑπέροπλος ὅλην ἀπεκείρατο χαίτην,</l>
<l n="157">Ἰνδοῖς πικρὸν ὄνειδος. ἀναγκαῖος δὲ μαχητὴς</l>
<l n="158">εἰς ἐνοπὴν μόγις ἦλθε, καὶ αἰπυλόφῳ τρυφαλείῃ</l>
<l n="159">λωβητὴν ἐκάλυπτε λιπότριχον ἄντυγα κόρσης,</l>
<l n="160">κρυπτὸν ἐνὶ κραδίῃ μεθέπων κότον· ὲν δὲ κυδοιμοῖς </l>
<l n="161">ἤματι μὲν πολέμιζεν, ἀεὶ δʼ ὑπὸ πάννυχον ὥρην</l>
<l n="162">ἄγγελον ἀγγέλλοντα νοήματα Δηριαδῆος</l>
<l n="163">Βάκχῳ πιστὸν ἔπεμπεν ὀπάονα· λαθριδίως δὲ</l>
<l n="164">Δηριάδῃ κεκόρυστο καὶ ἀμφαδίην Διονύσῳ.</l>
<l n="165">Ξούθων δʼ ἄγρια φῦλα καὶ ἐγρεμόθων Ἀριηνῶν </l>
<l n="166">καὶ Ζοάρων ἐκόρυσσε γονὴν καὶ φῦλον Ἐάρων</l>
<l n="167">Κασπείρων τε γένεθλα καὶ Ἀρβίας, οἵ τʼ ἔχον αὐτὸν</l>
<l n="168">Ὕσπορον αἰγλήεντι διαστίλβοντα ῥεέθρῳ,</l>
<l n="169">ἠλέκτρου κομόωντα βαθυπλούτοισι μετάλλοις,</l>
<l n="170">οἶ τʼ ἔχον Ἀρσανίην εὐδείελον, ἧχι γυναῖκες </l>
<l n="171">εἰς μίαν ἠριγένειαν ἐθήμονι Παλλάδος ἱστῷ</l>
<l n="172">ὀξείαις παλάμῃσιν ὅλον τελέουσι χιτῶνα.</l>
<l n="173">τοῖς δʼ ἐπὶ χωρήσσοντο κυβιστητῆρι κυδοιμῷ</l>
<l n="174">Κυραῖοι, δεδαῶτες ἁλίκτυπον ἄντυγα νήσων,</l>
<l n="175">Ἄρεος εἰναλίοιο δαήμονες· ὑγροπόρους δὲ </l>
<l n="176">ὁλκάδας οὐ δεδάασιν, ἀδεψήτῳ δὲ βοείῃ</l>
<l n="177">δουρατέων πλώουσι τύπῳ τεχνήμονι νηῶν·</l>
<l n="178">δέρμασι δʼ ἰθύνουσι νόθον πλόον, οἷς ἔνι ναύτης</l>
<l n="179">ἕζεται ἀκλύστοισιν ἐν οἴδμασι ποντοπορεύων,</l>
<l n="180">ὁλκάσι μιμηλοῖσι θαλάσσια νῶτα χαράσσων. </l>
<l n="181">τούς Θύαμις κόσμησε καὶ Ὅλκασος, ὄρχαμος ἀνδρῶν,</l>
<pb id="v.2.p.306"/>
<l n="182">Ταρβήλου δύο παῖδες ἀκοντοφόροιο τοκῆος.</l>
<l n="183">καὶ πολὺς ἑσμὸς ἵκανεν Ἀρεκζάντειαν ἐάσας,</l>
<l n="184">ξείνου δουρατέου μέλιτος τροφόν, ἧχι πιόντα</l>
<l n="185">ἠερίης ζείδωρον Ἑώιον ἀρδμὸν ἐέρσης </l>
<l n="186">δένδρεα χαιτήεντα μελίρρυτον, ὡς ἀπὸ σίμβλων,</l>
<l n="187">δαιδαλέην ὠδῖνα σοφῆς τίκτουσι μελίσσης,</l>
<l n="188">αὐτοτόκων πετάλων χλοερὸν ποτόν· εἰς πεδίον γὰρ</l>
<l n="189">ἀρτιφανὴς Φαέθων, ὅτε λούεται Ὠκεανοῖο,</l>
<l n="190">ὄμπνιον Ἠῴης ἀποσείεται ἰκμάδα χαίτης, </l>
<l n="191">ῥαίνων ζωοτόκοιο φυτηκόμον αὔλακα γαίης.</l>
<l n="192">τοῖον Ἀρειζάντεια φέρει μέλι, τῷ ἔπι χαίρων</l>
<l n="193">νηχόμενος πτερύγεσσιν ὑπὲρ πετάλοιο χορεύων</l>
<l n="194">ἵπταται ἄσπετος ὄρνις· ὄφις δέ τις ἀγκύλος ἕρπων,</l>
<l n="195">μιτρώσας ἑλικηδόν, ὁμόπλοκος ἡδέι δένδρῳ, </l>
<l n="196">ἰκμάδα λειριόεσσαν ἀμέλγεται ἅρπαγι λαιμῷ,</l>
<l n="197">χείλεσι λιχμώων γλυκερὴν ὠδῖνα κορύμβων·</l>
<l n="198">δενδραίην δὲ δράκοντες ἀναβλύζοντες ἐέρσην</l>
<l n="199">ἡδὺ μέλι προχέουσι, καὶ οὐ τόσον ἰὸν ἀλήτην</l>
<l n="200">πικρὸν ἀποπτύουσιν, ὅσον γλυκύ χεῦμα μελίσσης· </l>
<l n="201">ἧχι μελισταγέεσσιν ἐπʼ ἀκρεμόνεσσιν ἀείδει</l>
<l n="202">ὡρίων, γλυκὺς ὄρνις, ὁμοίιος ἔμφρονι κύκνῳ·</l>
<l n="203">οὐ μέν ἀνακρούει Ζεφυρηίδι σύνθροος αὔρῃ</l>
<l n="204">ὑμνοτόκων πτερύγων ἀνεμώδεα ῥοῖζον ἰάλλων,</l>
<l n="205">ἀλλὰ σοφοῖς στομάτεσσι μελίζεται, οἷά τις ἀνὴρ </l>
<l n="206">πηκτίδι νυμφοκόμῳ θαλαμηπόλον ὕμνον ἀράσσων. </l>
<l n="212">κατρεύς δʼ ἐσσομένοιο προθεσπίζει χύσιν ὄμβρου, </l>
<pb id="v.2.p.308"/>
<l n="213">ξανθοφυής, λιγύφωνος· ἀπὸ βλεφάρων δέ οἱ αἴγλη</l>
<l n="214">πέμπεται ὀρθρινῇσι βολαῖς ἀντίρροπος Ἠοῦς· </l>
<l n="207">πολλάκι δʼ ἠνεμόεντος ὑπὲρ δένδροιο λιγαίνων </l>
<l n="208">σύνθροος ὡρίωνος ἀνέπλεκε γείτονα μολπήν,</l>
<l n="209">φοινικέαις πτερύγεσσι κεκασμένος· ἧ τάχα φαίης,</l>
<l n="210">μελπομένου κατρῆος ἑώιον ὕμνον ἀκούων, </l>
<l n="211">ὄρθριον αἰολόδειρον ἀηδόνα κῶμον ὑφαίνειν. </l>
<l n="215">κεῖθι καὶ ἐγρεμόθων μερόπων στρατός, οὓς ἐπὶ χάρμην </l>
<l n="216">ἄτρομος Ἱππάλμοιο πάις θώρηξε Πυλοίτης,</l>
<l n="217">γνωτὸν ἔχων Βιλλαῖον, ὁμόστολον ἡγεμονῆα.</l>
<l n="218">τοῖς δʼ ἐπὶ θωρήσσοντο Σίβαι καὶ λαὸς Ὑδάρκης,</l>
<l n="219">καὶ στρατὸς ἄλλος ἵκανε πόλιν Καρμῖναν ἐάσας·</l>
<l n="220">τῶν ἄμα Κύλλαρος ἦρχε καἰ Ἀστράεις, πρόμος Ἰνδῶν, </l>
<l n="221">Βρόγγου δίζυγα τέκνα τετιμένα Δηριαδῆι.</l>
<l n="222">καὶ στόλος ἄλλος ἵκανε τριηκοσίων ἀπὸ νήσων,</l>
<l n="223">αἵ τε περιστιχόωσιν ἀμοιβάδες ἄλλυδις ἄλλαι</l>
<l n="224">γείτονες ἀλλήλῃσιν, ὅπῃ περιμήκεϊ πορθμῷ</l>
<l n="225">δίστομος Ἰνδὸς ἄγων μετανάστιον ἀγκύλον ὕδωρ, </l>
<l n="226">ἑρπύζων κατὰ βαιὸν ἀπʼ Ἰνδῴου δονακῆος</l>
<l n="227">λοξὸς ὑπὲρ δαπέδοιο παρʼ Ἠῴου στόμα πόντου,</l>
<l n="228">ἔρχεται αὐτοκύλιστος ὑπὲρ λόφον Αἰθιοπῆα·</l>
<l n="229">ἧχι θερειγενέων ὑδάτων ὑψούμενος ὁλκῷ</l>
<l n="230">χεύμασιν αὐτογόνοις ἐπὶ πήχεϊ πῆχυν ἀέξει, </l>
<l n="231">καὶ χθόνα πιαλέην ἀγκάζεται ὑγρὸς ἀκοίτης,</l>
<l n="232">τέρπων ἰκμαλέοισι φιλήμασι διψάδα νύμφην,</l>
<l n="233">οἶστρον ἔχων πολύπηχυν ἀμαλλοτόκων ὑμεναίων,</l>
<l n="234">μέτρῳ ἀμοιβαίῳ παλιναυξέα χεύματα τίκτων</l>
<pb id="v.2.p.310"/>
<l n="235">Νεῖλος ἐν Αἰγύπτῳ καὶ ἑώιος <note n="1" place="unspecified" anchored="yes">So MSS.: Ludsich *nei/lou... lw/ion.</note> Ἰνδὸς Ὑδάσπης. </l>
<l n="236">κεῖθι μελαμψήφιδα διαξύων ῥόον όπλῇ</l>
<l n="237">νήχεται ὑδατόεις ποταμήιος ἵππος ἀλήτης,</l>
<l n="238">οἶος ἐμοῦ Νείλοιο θερειγενές οἶδμα χαράσσων</l>
<l n="239">ναιετάει, <note n="2" place="unspecified" anchored="yes">So MSS.: Ludsich a)ntia/ei.</note> βυθίοιο διʼ ὕδατος ὑγρὸς ὁδίτης</l>
<l n="240">μηκεδαναῖς γενύεσσιν· ἐπʼ αἰγιαλοῖο δὲ βαίνει </l>
<l n="241">αἰχμῇ καρχαρόδοντι διασχίζων ῥάχιν ὕλης,</l>
<l n="242">καὶ διερὴν ἀχάρακτον ἔχων γένυν ἅρπαγα καρπῶν</l>
<l n="243">μιμηλῇ δρεπάνῃ σταχυηφόρα λήια τέμνει,</l>
<l n="244">ἀμητὴρ ἀσίδηρος ἀμαλλοφόρου τοκετοῖο·</l>
<l n="245">τοῖα μὲν ἑπταπόροιο φατίζεται εἴκελα Νείλου </l>
<l n="246">Ἰνδῴου ποταμοῖο φέρειν μένος. οἱ δὲ λιπόντες</l>
<l n="247">νήσων ἀγκύλα κύκλα καὶ ἕδρανα γείτονος Ἰνδοῦ</l>
<l n="248">ἄνδρες ἐθωρήσσοντο μαχήμονες, ὦν πρόμος ἀνὴρ</l>
<l n="249">Ῥίγβασος ἡγεμόνευεν, ἔχων ἴνδαλμα Γιγάντων.</l>
<l n="250">οὐδὲ γέρων Ἄρητος ἐλείπετο Δηριαδῆος </l>
<l n="251">εἰς ἐνοπὴν καλέοντος, ἀνὴρ βαρύς· ἀλλὰ καθάψας</l>
<l n="252">χαλκοβαρῆ λασίοιο κατὰ στέρνοιο χιτῶνα</l>
<l n="253">γηραλέου κούφιζεν ὑπὲρ νώτοιο βοείην,</l>
<l n="254">αὐχένι κυρτωθέντι περικρεμάσας τελαμῶνα.</l>
<l n="255">καὶ στρατιὴν θώρηξεν ἀναγκαῖος πολεμιστὴς </l>
<l n="256">πέντε σὺν υἱήεσσι, Δύκῳ καὶ ὁμήλυδι Μύρσῳ,</l>
<l n="257">Γλαύκῳ καὶ Περίφαντι καὶ ὀψιγόνῳ Μελανῆι.</l>
<l n="258">καὶ πολιὴν πλοκαμῖδα περισφίγξας τρυφαλείῃ</l>
<l n="259">λαιὸν ἐυτροχάλοιο μετέστιχε δηιοτῆτος,</l>
<l n="260">δεξιτερὸν πολέμοιο κέρας τεκέεσσιν ἐάσας, </l>
<l n="261">οὓς φύσις ἀφθόγγων στομάτων σφρηγίσσατο δεσμῷ,</l>
<l n="262">γλῶσσαν ὑποσφίγξασα σοφῆς ὀχετηγὸν ἰωῆς·</l>
<l n="263">ὁππότε γὰρ θαλάμοιο παρὰ φλιῇσι χορεύων</l>
<pb id="v.2.p.312"/>
<l n="264">Λαοβίην ζυγίοιο γάμου πιστώσατο θεσμῷ</l>
<l n="265">παιδογόνοις Ἄρητος ὁμιλήσας ὑμεναίοις, </l>
<l n="266">ἔνθεον ἔπλετο θάμβος, ἐπεὶ γαμίῳ παρὰ βωμῷ</l>
<l n="267">νυμφοκόμῳ πεπόνητο θυηπολέων Ἀφροδίτῃ</l>
<l n="268">νυμφίος ἀρτιχόρευτος, ἐν εὐύμνῳ δὲ μελάθρῳ</l>
<l n="269">δοῦπον ἀνακλάγξασα λεχώιον ἀνθερεῶνος</l>
<l n="270">μάντις ἐπεσσομένων ἐβαρύνετο πουλυτὅ??ʼος σῦς, </l>
<l n="271">ἀλλοίην καὶ ἄπιστον ἐλαφρίζουσα λοχείην,</l>
<l n="272">καὶ νεπόδων ὤδινε νόθον γένος, ἐκ λαγόνων δὲ</l>
<l n="273">ὑγρὴν ἰχθυόεσσαν ἀνηκόντιζε γενέθλην,</l>
<l n="274">ἀντὶ τόκου χθονίοιο λοχευσαμένη τόκον ἅλμης.</l>
<l n="275">καὶ συὸς ἰχθυγόνοιο πολύστομος ἵπτατο Φήμη </l>
<l n="276">λαὸν ἀολλίζουσα· πολυσπερέες δὲ πολῖται</l>
<l n="277">χερσαίην πολύτεκνον ἐθηήσαντο γενέθλην,</l>
<l n="278">ἰσοφυὲς μίμημα θαλασσοτόκοιο λοχείης.</l>
<l n="279">μαντιπόλον δʼ ἐρέεινε θεηγόρον· εἰρομένῳ δὲ</l>
<l n="280">ἐσσομένην θέσπιζεν ἀφωνήτων στίχα παίδων, </l>
<l n="281">εἰναλίης ἴνδαλμα λιπογλώσσοιο γενέθλης.</l>
<l n="282">καὶ τότε μάντις ἔλεξε προάγγελα θέσφατα κεύθειν,</l>
<l n="283">ὄφρά κεν ἱλάσκοιτο τανύπτερον υἱέα Μαίης,</l>
<l n="284">γλώσσης ἡγεμονῆα, σοφῆς ἰθύντορα φωνῆς.</l>
<l n="285">Λαοβίη δʼ ὤδινεν, ἀμοιβαίῃ δὲ λοχείῃ </l>
<l n="286">τίκτε συὸς βρεφέεσσιν ἰσηρίθμων στίχα παίδων,</l>
<l n="287">ἰχθύσιν ἀφθόγγοισιν ἐοικότας, οὓς μετὰ νίκην</l>
<l n="288">Βάκχος ἄναξ ἐλέαιρε, λιποφθόγγων δʼ ἀπὸ λαιμῶν</l>
<l n="289">γλώσσης δεσμὸν ἔλυσε, καὶ ἤλασεν ἥλικα σιγήν,</l>
<l n="290">φωνὴν δʼ ὀψιτέλεστον ἐπεξύνωσεν ἑκάστῳ. </l>
<l n="291">τοῖσι συνεστρατόωντο φερεσσακέες πολεμισταί,</l>
<l n="292">οἵ τε Πύλας ἐνέμοντο καὶ οἳ λάχον ἐγγύθεν Εὕρου</l>
<pb id="v.2.p.314"/>
<l n="293">ναιομένην Εὔκολλα, μαχήμονος ἔνδιον Ἠοῦς,</l>
<l n="294">καὶ ζαθέην Γορύανδιν ἐύσπορον αὔλακα γαίης.</l>
<l n="295">τοῖς δʼ ἐπὶ θωρήχθησαν, ὅσοι λάχον ἄντυγας Οἴτης, </l>
<l n="296">μητέρα δενδρήεσσαν ἀμετροβίων ἐλεφάντων,</l>
<l n="297">οἷς φύσις ὤπασε κύκλα διηκοσίων ἐνιαυτῶν</l>
<l n="298">ζώειν ἀενάοιο χρόνου πολυκαμπέι νύσσῃ,</l>
<l n="299">ἠὲ τριηκοσίων· καὶ βόσκεται ἄλλος ἐπʼ ἄλλῳ,</l>
<l n="300">ἐκ ποδὸς ἀκροτάτου μελανόχροος ἄχρι καρήνου· </l>
<l n="301">γναθμοῖς μηκεδανοῖσιν ἔχων προβλῆτας ὀδόντας</l>
<l n="302">δίζυγας, ἀμητῆρι τύπῳ γαμψώνυχος ἅρπης,</l>
<l n="303">θηγαλέῳ τμητῆρι, διαστείχει στίχα δένδρων</l>
<l n="304">ποσσὶ τανυκνήμοισιν· ἔχων δʼ ἴνδαλμα καμήλων</l>
<l n="305">καὶ λοφίην ἐπίκυρτον, ἑῷ πολυχανδέι νώτῳ </l>
<l n="306">ἑσμὸν ἄγει νήριθμον ἐπασσυτέρων ἐλατήρων,</l>
<l n="307">δινεύων στατὸν ἴχνος ἀκαμπέι γούνατος ὁλκῷ,</l>
<l n="308">καὶ τύπον εὐρυμέτωπον ἐχιδναίοιο καρήνου,</l>
<l n="309">αὐχένα βαιὸν ἔχων κυρτούμενον· εἷλε δὲ λεπτὸν</l>
<l n="310">ὄμμασιν ἰσοτύποισι συῶν ἴνδαλμα προσώπου, </l>
<l n="311">ὑψιφανής, περίμετρος· ἑλισσομένου δὲ πορείῃ</l>
<l n="312">οὔατα μὲν λιπόσαρκα, παρήορα γείτονι κόρσῃ,</l>
<l n="313">λεπταλέων ἀνέμων ὀλίγῃ ῥιπίζεται αὔρῃ·</l>
<l n="314">πυκνὰ δὲ μαστίζουσα δέμας νωμήτορι παλμῷ</l>
<l n="315">λεπτοφυὴς ἐλάχεια τινάσσεται ἄστατος οὐρή. </l>
<l n="316">πολλάκι δʼ ἐν πολέμοισι γένυν προβλῆτα τινάσσων</l>
<l n="317">ἀνέρι ταυροκάρηνος ἐπέχραεν ἠλίβατος θήρ,</l>
<l n="318">ξείνην καρχαρόδοντα φέρων ἑτερόστομον ἅρπην,</l>
<l n="319">δινεύων ἑκάτερθε γενειάδος ἔμφυτον αἰχμήν·</l>
<l n="320">πολλάκι δʼ εὐθώρηκα μετάρσιον ἀσπιδιώτην </l>
<l n="321">ὄρθιον ἠέρταζε πεπαρμένον ἅρπαγι λαιμῷ,</l>
<l n="322">ἄνδρα δὲ καρχαρόδοντι κατεπρήνιξεν ἀκωκῇ</l>
<l n="323">καὶ νέκυν αὐτοκύλιστον ἐπὶ στροφάλιγγι κονίης</l>
<pb id="v.2.p.316"/>
<l n="324">ὑψόθεν ἠκόντιζε παλινδίνητον ἀλήτην,</l>
<l n="325">αἰθύσσων ἑλικηδὸν ἴτυν σκολιοῖο γενείου </l>
<l n="326">κάρχαρον ἔνθα καὶ ἔνθα παρὰ προβολῇσιν ὀδόντων</l>
<l n="327">ἀντίτυπον σπειρηδὸν ἐχιδνήεσσιν ἀκάνθαις,</l>
<l n="328">ἄχρι ποδῶν τανύων κεχαραγμένον ἆορ ὀδόντων.</l>
<l n="329">τοὺς μὲν ἄναξ Διόνυσος ἄγων μετὰ φύλοπιν Ἰνδῶν</l>
<l n="330">Καυκασίην παρὰ πέζαν Ἀμαζονίου ποταμοῖο </l>
<l n="331">εἰς φόβον εὐπήληκας ἀνεπτοίησε γυναῖκας,</l>
<l n="332">ἠλιβάτων λοφίῃσιν ἐφεδρήσσων ἐλεφάντων.</l>
<l n="333">ἀλλὰ τὰ μὲν μετὰ δῆριν. ἐς ὑσμίνην δὲ Λυαίου</l>
<l n="334">Δηριάδῃ καλέοντι τότε πρόμος ἦλθε Πυλοίτης,</l>
<l n="335">ὀρθοπόδην ἐλέφαντα κατὰ κλόνον ἡνιοχεύων, </l>
<l n="336">καλλιτόκου Μαραθῶνος Ἀρειμανὲς αἷμα γενέθλης·</l>
<l n="337">καί οἱ ἐς ὑσμίνην ἑτερόθροος ἕσπετο γείτων</l>
<l n="338">λαὸς ἐυκρήδεμνον Ἐριστοβάρειαν ἐάσας.</l>
<l n="339">Δερβίκων δὲ γένεθλα συνέσπετο Δηριαδῆι</l>
<l n="340">Αἰθίοπές τε Σάκαι τε καὶ ἔθνεα ποικίλα Βάκτρων, </l>
<l n="341">καὶ πολὺς οὐλοκόμων Βλεμύων στρατός. ἀλλοφανῆ δὲ</l>
<l n="342">Αἰθίοπες μεθέπουσι τύπον τεχνήμονα χάρμης·</l>
<l n="343">ἵππου γὰρ φορέοντες ὀλωλότος ἄντυγα κόρσης</l>
<l n="344">ψευδόμενοι κρύπτουσιν ἀληθέα κύκλον ὀπωπῆς,</l>
<l n="345">καὶ κεφαλὴν βροτέην ἑτέρῳ σφίγγουσι προσώπῳ, </l>
<l n="346">ἄπνοον ἀσκήσαντες ἐς ἔμπνοον, ἐν δὲ κυδοιμοῖς</l>
<l n="347">δήιον ἀγνώσσοντα νόθῳ κλονέουσι καρήνῳ·</l>
<l n="348">καὶ πρόμος ἐκ στομάτων ἀπατήλιον ἦχον ἰάλλει,</l>
<l n="349">ἵππιον ἀνδρομέῃ προχέων χρεμετισμὸν ἰωῇ.</l>
<l n="350">οἱ μὲν ἀολλίζοντο καλεσσαμένου βασιλῆος. </l>
<pb id="v.2.p.318"/>
<l n="351">πάντων δʼ ἡγεμόνευεν ἐς Ἄρεα κοίρανος Ἰνδῶν,</l>
<l n="352">ὃν διερῇ φιλότητι πατὴρ ἔσπειρεν Ὑδάσπης,</l>
<l n="353">Ἀστρίδος εὐώδινος ὁμιλήσας ὑμεναίοις,</l>
<l n="354">κούρης Ἠελίοιο. φάτις δέ τις, ὅττί ἑ μήτηρ</l>
<l n="355">νηιὰς Ὠκεανοῖο γένος τεκνώσατο Κητώ, </l>
<l n="356">ἥν ποτε παφλάζοντι διερπύζων περὶ παστῷ</l>
<l n="357">νυμφίος ὑδατόεντι γάμῳ πήχυνεν Ὑδάσπης</l>
<l n="358">γνήσιον αἷμα φέρων Τιτήνιον· ἀρχεγόνων γὰρ</l>
<l n="359">ἐκ λεχέων Θαύμαντος ἐγείνατο δίζυγα φύτλην</l>
<l n="360">Ἠλέκτρη ῥοδόπηχυς ὁμευνέτις, ἧς ἀπὸ λέκτρων </l>
<l n="361">καὶ ποταμὸς βλάστησε καὶ ἄγγελος Οὐρανιώνων,</l>
<l n="362">Ιρις ἀελλήεσσα καὶ ὠκυρέεθρος Ὑδάσπης,</l>
<l n="363">ἡ μὲν ἐπεντύνουσα ποδῶν δρόμον, ὃς δὲ ῥοάων·</l>
<l n="364">ἄμφω δʼ ἀντικέλευθον ἴσην μεθέπουσι πορείην,</l>
<l n="365">Ἶρις ἐν ἀθανάτοισι καὶ ἐν ποταμοῖσιν Ὑδάσπης. </l>
<l n="366">τόσσος ἄρα στρατὸς ἦλθε· πόλις δʼ ἐστείνετο λαῷ·</l>
<l n="367">καὶ στίχες εὐπήληκες ἐμιτρώθησαν ἀίταις, <note n="1" place="unspecified" anchored="yes">a)i/tais Rose, a)h/tais MSS.</note>
</l>
<l n="368">τετραπόρων πλήσαντες ἐν ἄστεϊ κύκλα κελεύθων·</l>
<l n="369">οἱ μὲν ἐπὶ τριόδοισιν ἐπήτριμοι, οἱ δʼ ἐνὶ βόθροις,</l>
<l n="370">ἄλλοι δʼ ἠλιβάτοιο πρὸ τείχεος, οἱ δʼ ἐπὶ πύργων </l>
<l n="371">νήδυμον ὕπνον ἴαυον ἀκοντοφόρων ἐπὶ λέκτρων.</l>
<l n="372">ἡγεμόνων δὲ φάλαγγας ἑῷ ξείνισσε μελάθρῳ</l>
<l n="373">Δηριάδης, καὶ πάντες ἀμοιβαίων ἐπὶ θώκων</l>
<l n="374">ξεινοδόκῳ βασιλῆι μιῆς ἥπτοντο τραπέζης.</l>
<l n="375">τοῖσι μὲν ἕσπερα δεῖπνα καὶ ἐννυχίου πτερὸν Ὕπνου </l>
<l n="376">μέμβλετο, καὶ στρατὸς εὗδεν ἐνόπλιος Ἄρεϊ γείτων·</l>
<l n="377">ἐγρεμόθῳ δʼ εὕδοντες ἐφωμίλησαν ὀνείρῳ,</l>
<l n="378">μιμηλὴν Σατύροισιν ἀναστήσαντες Ἐνυώ.</l>
</div1>
<pb id="v.2.p.320"/>
<div1 type="book" n="27">
<argument>
<l n="1">ἕβδομον εἰκοστὸν μεθέπει στίχας, ᾗσι Κρονίων</l>
<l n="2">εἰς μόθον ὁπλίζει Βρομίῳ ναετῆρας Ὀλύμπου.</l>
</argument>
<l n="1">ἄρτι δὲ λυσιπόνοιο τιναξαμένη πτερὸν Ὕπνου</l>
<l n="2">ἀντολίης ὤιξε θύρας πολεμητόκος Ἠώς,</l>
<l n="3">καὶ Κεφάλου λίπε λέκτρα σελασφόρα· βαλλόμενος δὲ</l>
<l n="4">ἀντιπόρῳ Φαέθοντι μέλας λευκαίνετο Γάγγης·</l>
<l n="5">καὶ φυγὰς ἀρτιχάρακτος ἐχάζετο κῶνος ὀμίχλης </l>
<l n="6">σχιζόμενος φαέεσσιν· ἀπὸ δροσεροῖο δὲ δίφρου</l>
<l n="7">ὄρθριος εἰαρινῇσιν ἐλούετο καρπὸς ἐέρσαις.</l>
<l n="8">καὶ κλόνος ἦν. φαέθων δὲ πυριτρεφέων δρόμον ἵππων</l>
<l n="9">ἀενάων ἐτέων φλογόεις ἀνεσείρασε ποιμήν,</l>
<l n="10">γείτονος εἰσαΐων κορυθαιόλον Ἄρεος ἠχώ, </l>
<l n="11">καὶ στρατὸν αἰχμάζειν προκαλίζετο μάρτυρι πυρσῷ,</l>
<l n="12">θερμὸν ἀκοντίζων ῥοδόεν βέλος· ἀμφὶ δέ γαίῃ</l>
<l n="13">αἱμαλέης ξένον ὄμβρον ἀπʼ ἰκμάδος ὑέτιος Ζεὺς</l>
<l n="14">οὐρανόθεν κατέχευε, φόνου πρωτάγγελον Ἰνδῶν.</l>
<l n="15">καὶ φονίαις λιβάδεσσιν Ἐνυαλίου νιφετοῖο </l>
<l n="16">δίψια κυανέης ἐρυθαίνετο νῶτα κονίης</l>
<l n="17">Ἰνδῴου δαπέδοιο· νεοσμήκτου δὲ σιδήρου</l>
<l n="18">ἠελίου σελάγιζε βολαῖς ἀντίρροπος αἴγλη.</l>
<l n="19">φαινομένας δὲ φάλαγγας ἐπὶ κλόνον ὥπλισεν Ἰνδῶν</l>
<pb id="v.2.p.322"/>
<l n="20">Δηριάδης ὑπέροπλος, ἐποτρύνων δὲ μαχητὰς </l>
<l n="21">μῦθον ἀπειλητῆρος ἀνήρυγεν ἀνθερεῶνος·</l>
<l n="22">‘δμῶες ἐμοί, μάρνασθε, πεποιθότες ἠθάδι Νίκῃ,</l>
<l n="23">καὶ θρασὺν ὃν καλέουσι κερασφόρον υἷα Θυώνης</l>
<l n="24">λάτριν ἰσοκραίροιο τελέσσατε Δηριαδῆος.</l>
<l n="25">κτείνατέ μοι καὶ Πᾶνας ἀλοιητῆρι σιδήρῳ· </l>
<l n="26">εἰ δὲ θεοὶ γεγάασι, καὶ οὐ θέμις ἐστὶ δαΐξαι</l>
<l n="27">Πανὸς ἀνουτήτοιο δέμας τμητῆρι σιδήρῳ,</l>
<l n="28">Πᾶνας ὀρεσσινόμους ληίσσομαι, ἕνδοθι λόχμης</l>
<l n="29">ἕθνεα βουκολέοντας ἐρημονόμων ἐλεφάντων.</l>
<l n="30">πολλοὶ θῆρες ἕασι καὶ ἐνθάδε, τοῖσι συνάψω </l>
<l n="31">Φῆρας ὁμοῦ καὶ Πᾶνας ὀρεσσινόμου Διονύσου·</l>
<l n="32">κούρῃ δʼ ἡμετέρῃ θαλαμηπόλον ἑσμὸν ὀπάσσω,</l>
<l n="33">δαινυμένου Μορρῆος ὑποδρηστῆρα τραπέζης.</l>
<l n="34">καί τις ἀνὴρ Φρυγίηθεν ὁμόστολος οἴνοπι Βάκχῳ</l>
<l n="35">Ἰνδῴου ποταμοῖο δέμας λούσειε ῥεέθροις, </l>
<l n="36">ἀντὶ δὲ Σαγγαρίου καλέσει πατρῷον Ὑδάσπην·</l>
<l n="37">ἄλλος ἀνὴρ Ἀλύβηθεν ὁμαρτήσας Διονύσῳ</l>
<l n="38">ἐνθάδε θητεύσειε, καὶ ἀργυρέου ποταμοῖο</l>
<l n="39">χεύματα καλλείψας πιέτω χρυσαυγέα Γάγγην.</l>
<l n="40">χάζεό μοι, Διόνυσε, φυγὼν δόρυ Δηριαδῆος· </l>
<l n="41">ἔστι καὶ ἐνθάδε πόντος ἀπείριτος· ἀλλὰ θαλάσσης</l>
<l n="42">Ἀρραβίης μετὰ κῦμα καὶ ἡμετέρη σε δεχέσθω·</l>
<l n="43">εὐρύτερος βυθὸς οὗτος ἐρεύγεται ἄγριον <note n="1" place="unspecified" anchored="yes">So MSS.: a)gku/lon Ludsich.</note> ὕδωρ,</l>
<l n="44">καὶ Σατύρους καὶ Βάκχον ἐπάρκιός ἐστι καλύψαι</l>
<l n="45">καὶ στίχα Βασσαρίδων· οὐ μείλιχος ἐνθάδε Νηρεύς, </l>
<l n="46">οὐ Θέτις Ἰνδῴη σε δεδέξεται, οὐδέ σε κόλπῳ</l>
<l n="47">ξεινοδόκον μετὰ κῦμα πάλιν φεύγοντα σαώσει,</l>
<l n="48">αἰδομένη βαρύδουπον ἐμὸν πατρῷον Ὑδάσπην.</l>
<pb id="v.2.p.324"/>
<l n="49">ἀλλʼ ἐρέεις· Κρονίωνος Ὀλύμπιον αἷμα κομίζω.ʼ</l>
<l n="50">αἰθέρα Γαῖα λόχευσε χορῷ κεχαραγμένον ἄστρων· </l>
<l n="51">οὐρανόθεν γένος ἔσχες· ἐμὴ δέ σε Γαῖα καλύψει·</l>
<l n="52">καὶ Κρόνον ὠμηστῆρα νέων θοινήτορα παίδων</l>
<l n="53">οὐρανόθεν γεγαῶτα κατέρυφε κόλπος ἀρούρης.</l>
<l n="54">εἰμὶ δοριθρασέος στρατιῆς πρόμος· εἰμὶ Λυκούργου</l>
<l n="55">φέρτερος, ὅς σε δίωκε καὶ ἀπτολέμους σέο Βάκχας· </l>
<l n="56">σὸν γένος οὐ κλονέει με Διιπετές· αἰνομόρου γὰρ</l>
<l n="57">σῆς Σεμέλης ἤκουσα πυριβλήτους ὑμεναίους·</l>
<l n="58">μὴ στεροπὴν ἀγόρευε Διὸς νυμφοστόλον εὐνῆς,</l>
<l n="59">μὴ κεφαλὴν Κρονίωνος ἤ ἄρσενα μηρὸν ἐνίψῃς·</l>
<l n="60">οὐ Διὸς ὠδίνοντος ἐμὲ κλονέουσι λοχεῖαι· </l>
<l n="61">πολλάκις ὠδίνουσαν ἐμὴν ἐνόησα γυναῖκα.</l>
<l n="62">σὺν σοὶ δʼ, ἤν ἐθέλῃ, γενέτης τεὸς αὐτοτόκος Ζεὺς</l>
<l n="63">ἄρσενι θωρήξειεν ἀρηγόνα θῆλυν Ἀθήνην,</l>
<l n="64">νίκην ἣν καλέουσιν, ἵνα πρηῶνας ἀράξας</l>
<l n="65">Παλλάδος αἱμάξω κεφαλὴν ταμεσίχροϊ πέτρῳ </l>
<l n="66">ἢ δορὶ τολμήεντι, καὶ εὐκεράων ἀπὸ τόξων</l>
<l n="67">μηρὸν ἀπειλητῆρος ὀιστεύσω Διονύσου,</l>
<l n="68">βουκεράων Σατύρων ἡγήτορος, οὐταμένου δὲ</l>
<l n="69">καὶ Διὶ καὶ Βρομίῳ καὶ Παλλάδι μῶμον ἀνάψω·</l>
<l n="70">εἰ δὲ σὺν ἀμφοτέροισι κορύσσεται ἀμφιγυήεις, </l>
<l n="71">δεύομαι Ἡφαίστου τεχνήμονος, ὄφρα καὶ αὐτῷ</l>
<l n="72">τεύχεα χαλκεύσειε πολύτροπα Δηριαδῆι.</l>
<l n="73">οὐ τρομέω ποτὲ θῆλυν ἐγὼ πρόμον· εἰ δὲ τινάσσει</l>
<l n="74">ἀστεροπὴν γενετῆρος, ἔχω πατρώιον ὕδωρ.</l>
<l n="75">καὶ θρασύν, ὃν καλέουσιν ὁμόγνιον αἷμα Λυαίου, </l>
<l n="76">Αἰακὸν οὐρανίοιο Διὸς βλάστημα τοκῆος</l>
<l n="77">Ζηνὶ καταχθονίῳ δεδαϊγμένον Ἄιδι πέμψω·</l>
<pb id="v.2.p.326"/>
<l n="78">οὐδέ μιν ἁρπάξειε διʼ ἠέρος ἱπτάμενος Ζεύς.</l>
<l n="79">καὶ πολέας Κρονίδαο δεδουπότας υἷας ἀκούω·</l>
<l n="80">Δάρδανος ἐκ Διὸς ἔσκε καὶ ὤλετο, καὶ θάνε Μίνως, </l>
<l n="81">οὐδέ μιν ἐρρύσαντο Διὸς ταυρώπιδες εὐναί·</l>
<l n="82">εἰ δὲ θεμιστεύει καὶ ἐν Ἄιδι, τίς φθόνος Ἰνδοῖς,</l>
<l n="83">Αἰακὸς εἰ φθιμένοισι δικάζεται; ἤν δʼ ἐθελήσῃ,</l>
<l n="84">κοιρανίην κεκύων ἐχέτω καὶ σκῆπτρα βερέθρου.</l>
<l n="85">καὶ δολιχοῖς μελέεσσιν ἐπιψαύοντας Ὀλύμπου </l>
<l n="86">γηγενέας Κύκλωπας ὀλέσσατε μὴ δορὸς αἰχμὴν</l>
<l n="87">γαστρὶ μέσῃ πήξαντες ἤ αὐχένι, χαλκοβαρὲς δὲ</l>
<l n="88">ὀφθαλμῷ τροχόεντι βέλος τετορημένον ἔστω.</l>
<l n="89">μὴ χθονίους Κύκλωπας ὀλέσσατε· καὶ γὰρ ἐκείνων</l>
<l n="90">δεύομαι· Ἰνδῴῳ δὲ παρήμενος ἐσχαρεῶνι </l>
<l n="91">Βρόντης μὲν βαρύδουπον ἐμοὶ σάλπιγγα τελέσσῃ</l>
<l n="92">βρονταίοις πατάγοισιν ἰσόκτυπον, ὄφρά κεν εἴην</l>
<l n="93">Ζεὺς χθόνιος, Στερόπης δὲ νέην ἀντίρροπον αἴγλην</l>
<l n="94">ἀστεροπῆς τεύξειε καὶ ἐνθάδε· καί μιν ἐλέγξω</l>
<l n="95">μαρνάμενος Σατύροισιν, ἵνα φρένα μᾶλλον ἀμύξῃ </l>
<l n="96">Δηριάδην κτυπέοντα καὶ ἀστράπτοντα δοκεύων</l>
<l n="97">ζηλήμων Κρονίδης, πεφοβημένος ὄρχαμον Ἰνδῶν</l>
<l n="98">ὑψιγόνου φλογόεντος ἀκοντιστῆρα κεραυνοῦ.</l>
<l n="99">τίς φθόνος, εἰ πρηστῆρι μαχήμονα χεῖρα κορύσσω;</l>
<l n="100">μητρὸς ἐμῆς γενέτης, φλογερῶν ἐπιήρανος ἄστρων,  </l>
<l n="101">αὐὸς ὅλος Φαέθων πυρόεις πρόμος· εἰ δὲ τοκῆος</l>
<l n="102">αἷμα φέρω ποταμοῖο, καὶ ὑδατόεντι βελέμνῳ</l>
<l n="103">μαρνάμενος μόθον ὑγρὸν ἀναστήσω Διονύσῳ,</l>
<l n="104">Βάκχων ἐχθρὰ κάρηνα ῥοαῖς ποταμοῖο καλύπτων.</l>
<l n="105">καὶ βυθίων τμήξαντες ἀλοιητῆρι σιδήρῳ </l>
<pb id="v.2.p.328"/>
<l n="106">σώματα Τελχίνων τυμβεύσατε γείτονι πόντῳ,</l>
<l n="107">πατρὶ Ποσειδάωνι μεμηλότα, δαιδαλέου δὲ</l>
<l n="108">δίφρου γλαυκὰ λέπαδνα καὶ ὑγροπόρων γένος ἵππων</l>
<l n="109">νίκης πόντια δῶρα κομίσσατε Δηριαδῆι.</l>
<l n="110">καὶ ναέτην βαρύδεσμον ἀπειρώδινος Ἀθήνης </l>
<l n="111">Ἡφαίστου πυρόεντος ἀπόσπορον αἴθοπι πυρσῷ</l>
<l n="112">φλέξατε, τὸν καλέουσιν Ἐρεχθέα· καὶ γὰρ ἐκείνου</l>
<l n="113">αἷμα φέρει περίπυστον Ἐρεχθέος, ὅν ποτε μαζῷ</l>
<l n="114">παρθενικὴ φυγόδεμνος ἀνέτρεφε Παλλὰς ἀμήτωρ,</l>
<l n="115">λάθριον ἀγρύπνῳ πεφυλαγμένον αἴθοπι λύχνῳ· </l>
<l n="116">μιμνέτω Ἰνδῴῃ κεκαλυμμένος αἴθοπι κίστῃ,</l>
<l n="117">καὶ κενεῷ ζοφόεντος ἐν ἕρκεϊ παρθενεῶνος.</l>
<l n="118">καὶ τροχαλοὺς δρηστῆρας ἐυσκάρθμοιο βοείης,</l>
<l n="119">ἴδμονας εὐπήληκος Ἐνυαλίοιο χορείης,</l>
<l n="120">ἄξατέ μοι Κορύβαντας ἀτευχέας· ὀλλυμένοις δὲ </l>
<l n="121">διχθαδίοις τεκέεσσιν ἐπικλαύσειε Καβειρώ,</l>
<l n="122">Λημνιὰς ἀκρήδεμνος· ἀπορρίψας δὲ πυράγρην</l>
<l n="123">αἰθαλόεις Ἥφαιστος ἑῆς ὀλετῆρα γενέθλης</l>
<l n="124">ἥμενον ἀθρήσειεν ὑπὲρ δίφροιο Καβείρων</l>
<l n="125">ἵππων χαλκοπόδων ἐπιβήτορα Δηριαδῆα. </l>
<l n="126">κτείνω μὲν Διὸς υἷας· Ἀρισταῖον δὲ δαμάσσαι</l>
<l n="127">οὐ φθονέω Μορρῆι, λαγωβόλον υἱέα Φοίβου,</l>
<l n="128">οὐτιδανῆς ἐλατῆρα φιλοπτολέμοιο μελίσσης.</l>
<l n="129">ὑμεῖς μὲν δρεπάνοισι καὶ ἀμφιπλῆγι μαχαίρῃ</l>
<l n="130">κτείνετε Βασσαρίδων ἁπαλὰς στίχας, ὑψίκερων δὲ </l>
<l n="131">παῖδα Διὸς κερόεις ποταμήιος υἱὸς ὀλέσσει,</l>
<l n="132">μή τις ὑποπτήσσειεν ἰδὼν ἐλατῆρα λεαίνης</l>
<l n="133">ἢ πρόμον ἀγροτέρης ἐπιβήμενον ἰξύος ἄρκτου,</l>
<l n="134">μὴ θηρῶν ζυγίων βλοσυρὸν στόμα· τίς γὰρ ἀλύξει</l>
<l n="135">πόρδαλιν ἠὲ λέοντα κορυσσομένων ἐλεφάντων;’ </l>
<l n="136">ὣς φαμένου βασιλῆος ἐπὶ κλόνον ἤιον Ἰνδοί,</l>
<l n="137">οἱ μὲν ὑπὲρ νώτοιο σιδηροφόρων ἐλεφάντων,</l>
<l n="138">οἱ δὲ συνεστρατόωντο θυελλοπόδων ὑπὲρ ἵππων.</l>
<l n="139">καὶ πέλας ἦν πρυλέων στρατὸς ἄπλετος, οἱ μὲν ἀκωκάς,</l>
<l n="140">οἱ δὲ σάκος φορέοντες, ὁ δὲ κληῖδα φαρέτρης· </l>
<l n="141">ἄλλος ἀνηέρταζεν ἀνὴρ χαλκήλατον ἅρπην</l>
<l n="142">ἀμητὴρ πολέμοιο, καὶ ἔστιχεν ἄλλος ἀείρων</l>
<l n="143">ἀσπίδα καὶ θοὰ τόξα καὶ ἠνεμόεντας ὀιστούς.</l>
<l n="144">καὶ μόθον ἐστήσαντο παρὰ στόμα γείτονος Ἰνδοῦ,</l>
<l n="145">εἰς πεδίον προθέοντες. ἀπʼ εὐδένδροιο δὲ λόχμης </l>
<l n="146">ἀσπίσι καὶ ξιφέεσσι καὶ ἀρραγέεσσι πετήλοις</l>
<l n="147">θυρσοφόρος Διόνυσος ἑοὺς ἐκόρυσσε μαχητάς.</l>
<l n="148">καὶ πισύρων ἀνέμων φλογερῆς ἀντώπιον Ἠοῦς</l>
<l n="149">τέτραχα τεμνομένην στρατιὴν ἐστήσατο Βάκχων·</l>
<l n="150">πρώτην μὲν βαθύδενδρα παρὰ σφυρὰ κυκλάδος Ἄρκτου, </l>
<l n="151">ἧχι πολυσπερέων ποταμῶν πεφορημένον ὁλκῷ</l>
<l n="152">Καυκασίου σκοπέλοιο Διιπετὲς ἔρχεται ὕδωρ, </l>
<l n="157">τὴν αὐτὴν παρὰ πέζαν, ὅπῃ περιμήκεϊ πορθμῷ </l>
<l n="158">χεῦμα παλινδίνητον ἄγει βαρύδουπος Ὑδάσπης· </l>
<l n="153">τὴν ἑτέρην δὲ φάλαγγα συνήρμοσεν, ὁππόθι γαίης </l>
<l n="154">μεσσατίης στεφανηδὸν ἐς ἑσπέριον κλίμα νεύων </l>
<l n="155">δίστομος οὺρεσίφοιτος ἑὸν ῥόον Ἰνδὸς ἑλίσσει, </l>
<l n="156">χεύμασιν ἀμφίζωστον ἐπιστέψας Παταλήνην· </l>
<l n="161">καὶ τριτάτην κόσμησεν, ὅπῃ νοτίῳ παρὰ κόλπῳ </l>
<l n="159">κύματι πορφύροντι μεσημβριὰς ἕλκεται ἅλμη· </l>
<l n="160">καὶ στρατιὴν εὔχαλκον ἄναξ ἔστησε τετάρτην </l>
<l n="162">ἀντολίης ὑπὸ πέζαν, ὅθεν δονακῆα διαίνων </l>
<l n="163">στέλλεται εὐόδμοισι κατάρρυτος ὕδασι Γάγγης.</l>
<pb id="v.2.p.332"/>
<l n="164">κεκριμένης δὲ φάλαγγος ἐυκνήμιδος ἑκάστης</l>
<l n="165">τέσσαρας εὐπήληκας ἐκόσμεεν ἡγεμονῆας, </l>
<l n="166">καὶ στρατὸν ὀτρύνων λαοσσόον ἴαχε φωνήν·</l>
<l n="167">‘Βασσαρίδες, καὶ δεῦρο χορεύσατε, δυσμενέων δὲ</l>
<l n="168">κτείνατε βάρβαρα φῦλα, καὶ ἔγχεσι μίξατε θύρσους,</l>
<l n="169">μίξατε καὶ ξιφέεσσι· καὶ ἠθάδος ἀντὶ τραπέζης</l>
<l n="170">σάλπιγξ ἐγρεκύδοιμος ἐμοῖς Σατύροισι γενέσθω </l>
<l n="171">πηκτὶς ἐμή· χλοερὴ δὲ καταιχμάζουσα σιδήρου</l>
<l n="172">δούρατα νικήσειεν ἀκαχμένα φυλλὰς ὀπώρη·</l>
<l n="173">ἀντὶ δὲ νυκτελίοιο χοροστασίης Διονύσου</l>
<l n="174">αὐλὸς ἐμὸς φθέγξαιτο μετάτροπον ὕμνον Ἐνυοῦς,</l>
<l n="175">τερψινόου Βρομίοιο λιπὼν ἐπιδόρπιον Ἠχώ. </l>
<l n="176">εἰ μὲν ἐμοὶ γόνυ δοῦλον ὑποκλίνειεν Ὑδάσπης</l>
<l n="177">μηδὲ πάλιν Βάκχοισι παλίγκοτον οἶδμα κορύσσῃ,</l>
<l n="178">ἔσσομαι εὐάντητος, ὅλον δέ οἱ ἀγλαὸν ὕδωρ</l>
<l n="179">χεύμασι ληναίοισιν ἐς Εὔιον οἶνον ἀμείψω,</l>
<l n="180">τεύχων λαρὰ ῥέεθρα, καὶ ἀγριάδος λόφον ὕλης </l>
<l n="181">μιτρώσω πετάλοισι καὶ ἀμπελόεντα τελέσσω·</l>
<l n="182">εἰ δὲ πάλιν προχοῇσιν ἀλεξικάκοισιν ἀρήξει</l>
<l n="183">Ἰνδοῖς κτεινομένοισι καὶ υἱέι Δηριαδῆι,</l>
<l n="184">ἀνδροφυὴς κερόεσσαν ἔχων ποταμηίδα μορφήν,</l>
<l n="185">χεῦμα γεφυρώσαντες ὑπερφιάλου ποταμοῖο </l>
<l n="186">ἴχνεσιν ἀβρέκτοισιν ὁδεύσατε δίψιον ὕδωρ,</l>
<l n="187">καὶ γυμνῇ ψαμάθῳ πατέων αὐχμηρὸν Ὑδάσπην</l>
<l n="188">πεζὸς ὄνυξ εὔιππος ἐπιξύσειε κονίην.</l>
<l n="189">εἰ δὲ πολυπτοίητος Ἀρειμανέων πρόμος Ἰνδῶν</l>
<l n="190">αἰθερίου Φαέθοντος ἀπόσπορός ἐστι γενέθλης, </l>
<l n="191">καὶ Φαέθων πυρόεσσαν ἐμοὶ στήσειεν Ἐνυώ,</l>
<l n="192">θυγατέρος κερόεσσαν ἑῆς ὠδῖνα γεραίρων,</l>
<l n="193">γνωτὸν ἐμοῦ Κρονίδαο πάλιν Φαεθοντίδι χάρμῃ</l>
<l n="194">πόντιον ὑδατόεντα πυρὸς σβεστῆρα κορύσσω·</l>
<pb id="v.2.p.334"/>
<l n="195">Θρινακίην δʼ ἐπὶ νῆσον ἐλεύσομαι, ὁππόθι ποῖμναι </l>
<l n="196">καὶ βόες αἰθερίοιο πυραυγέος Ἡνιοχῆος,</l>
<l n="197">ἠελίου δὲ θύγατρα, δορικτήτην ἅτε κούρην,</l>
<l n="198">Λαμπετίην ἀέκουσαν ὑπὸ ζυγὰ δούλια σύρω,</l>
<l n="199">ὄφρα γένυ κλίνειε· καὶ εἰς ὄρος Ἀστρὶς ἀλάσθω,</l>
<l n="200">μυρομένη βαρύδεσμον ὀπάονα Δηριαδῆα· </l>
<l n="201">ἐλθέτω, ἢν ἐθέλῃ, μετανάστιος εἰς χθόνα Κελτῶν,</l>
<l n="202">ὄφρα φυτὸν γεγαυῖα σὺν Ἡλιάδεσσι καὶ αὐτὴ</l>
<l n="203">πυκνὰ φιλοθρήνοισιν ἐπικλαύσειε ῥεέθροις.</l>
<l n="204">σπεύσατέ μοι καὶ κύκλα μελαρρίνοιο προσώπου</l>
<l n="205">Ἰνδῶν ληιδίων λευκαίνετε μύστιδι γύψῳ, </l>
<l n="206">καὶ θρασὺν ἀμπελόεντι περιπλεχθέντα κορύμβῳ...</l>
<l n="207">νεβρίδα χαλκοχίτωνι καθάψατε Δηριαδῆι·</l>
<l n="208">καὶ Βρομίῳ γένυ δοῦλον ὑποκλίνων μετὰ νίκην</l>
<l n="209">Ἰνδὸς ἄναξ ῥίψειεν ἑὸν θώρηκα θυέλλαις,</l>
<l n="210">κρείσσονι λαχνήεντι δέμας θώρηκι καλύπτων, </l>
<l n="211">καὶ πόδα πορφυρέοισι περισφίγξειε κοθόρνοις</l>
<l n="212">ἀργυρέας ἀνέμοισιν ἑὰς κνημῖδας ἐάσας,</l>
<l n="213">καὶ μετὰ φοίνια τόξα καὶ ἠθάδος ἔργα κυδοιμοῦ</l>
<l n="214">ὄργια νυκτιχόρευτα διδασκέσθω Διονύσου,</l>
<l n="215">βάρβαρα δινεύων ἐπιλήνια βόστρυχα χαίτης. </l>
<l n="216">δυσμενέων δὲ κάρηνα κομίσσατε σύμβολα νίκης</l>
<l n="217">Τμῶλον ἐς ἠνεμόεντα, πεπαρμένα μάρτυρι θύρσῳ.</l>
<l n="218">πολλὰς δʼ ἐκ πολέμοιο μεταστήσω στίχας Ἰνδῶν</l>
<l n="219">ζωγρήσας μετʼ Ἄρηα, παρὰ προπύλαια δὲ Λυδῶν</l>
<l n="220">πήξω μαινομένοιο κεράατα Δηριαδῆος.’ </l>
<l n="221">ὥς φάμενος θάρσυνεν· ἐπερρώοντο δὲ Βάκχαι,</l>
<l n="222">Σειληνοὶ δʼ ἀλάλαζον Ἀρηιφίλης μέλος Ἠχοῦς</l>
<l n="223">καὶ Σάτυροι κελάδησαν ὁμοφθόγγων ἀπὸ λαιμῶν·</l>
<l n="224">καὶ τυπάνου κελάδοντος ὁμόθροος ἔβρεμεν ἠχὼ</l>
<pb id="v.2.p.336"/>
<l n="225">φρικαλέον μύκημα, φιλοκροτάλων δὲ γυναικῶν </l>
<l n="226">χερσὶν ἀμοιβαίῃσιν ἀράσσετο δίκτυπος ἠχώ·</l>
<l n="227">καὶ νομίη Φρύγα ῥυθμὸν ἀγέστρατος ἴαχε σύριγξ. </l>
<l n="231">καὶ στρατιῆς προκέλευθος ἐπιβρίθουσα κυδοιμῷ </l>
<l n="232">Μυγδονίη μάρμαιρε διʼ ἠέρος ἁλλομένη φλόξ,</l>
<l n="233">Βακχείην πυρόεσσαν ἀπαγγέλλουσα λοχείην·</l>
<l n="234">Σειληνοῦ δὲ γέροντος ἀπʼ εὐκεράοιο μετώπου</l>
<l n="235">μαρμαρυγὴ σελάγιζεν· ὀρεσσαύλοιο δὲ Βάκχης </l>
<l n="236">δέσμιος ἀπλέκτοισι δράκων ἐσφίγγετο χαίταις· </l>
<l n="228">καὶ Σάτυροι πολέμιζον· ἐλευκαίνοντο δὲ γύψῳ </l>
<l n="229">μυστιπόλῳ, καὶ φρικτὸν ἐπῃώρητο παρειαῖς</l>
<l n="230">ψευδομένου νόθον εἶδος ἀφωνήτοιο προσώπου. </l>
<l n="237">καί τις ἐπʼ ἀντιβίοισι μεμηνότα τίγριν ἱμάσσων </l>
<l n="238">δίφρα διεπτοίησεν ὁμοζυγέων ἐλεφάντων·</l>
<l n="239">καὶ πολιὸς κεκόρυστο Μάρων ἑλικώδεϊ θαλλῷ,</l>
<l n="240">ἡμερίδων ὄρπηκι διασχίζων δέμας Ἰνδῶν </l>
<l n="241">μαρναμένων.—καὶ πάντες, ὅσοι ναετῆρες Ὀλύμπου,</l>
<l n="242">Ζηνὶ παρεδριόωντες ἔσω θεοδέγμονος αὐλῆς</l>
<l n="243">πασσυδὸν ἠγορόωντο πολυχρύσων ἐπὶ θώκων.</l>
<l n="244">τοῖσι δὲ δαινυμένοισιν ἀπὸ κρητῆρος ἀφύσσων</l>
<l n="245">εὐχαίτης γλυκὺ νέκταρ ἐῳνοχόει Γανυμήδης. </l>
<l n="246">οὐ τότε γὰρ Τρώεσσιν Ἀχαιικὸς ἔβρεμεν Ἄρης,</l>
<l n="247">ὡς πάρος ὄφρα κύπελλα πάλιν μακάρεσσι κεράσσῃ</l>
<l n="248">ἥβη καλλιέθειρα, καὶ ἀθανάτων ἑκὰς εἴη</l>
<l n="249">Τρώιος οἰνοχόος, μὴ πατρίδος οἶτον ἀκούσῃ.</l>
<l n="250">τοῖσι συναγρομένοις ἀγορήσατο μητίετα Ζεύς, </l>
<l n="251">ἔννεπε δʼ Ἀπόλλωνι καὶ Ἡφαίστῳ καὶ Ἀθήνῃ·</l>
<l n="252">‘ἄξονος ὀμφαίοιο θεηγόρε κοίρανε Πυθοῦς,</l>
<l n="253">τοξοσύνης σκηπτοῦχε, σελασφόρε, σύγγονε Βάκχου,</l>
<l n="254">μνώεο Παρνησσοῖο καὶ ὑμετέρου Διονύσου·</l>
<l n="255">ἄμπελος οὔ σε λέληθεν ἐφήμερος· οἶσθα καὶ αὐτὴν </l>
<l n="256">ἀμφοτέρων σκοπέλων διδυμάονα μύστιδα πεύκην·</l>
<pb id="v.2.p.338"/>
<l n="257">ἀλλὰ κασιγνήτοιο τεοῦ προμάχιζε Λυαίου,</l>
<l n="258">Βασσαρίδων ἐπίκουρος Ὀλύμπια τόξα τιταίνων·</l>
<l n="259">Παρνησσοῦ δὲ γέραιρε τεὴν ξυνήονα πέτρην,</l>
<l n="260">ὁππόθι κωμάζουσα χοροίτυπος ἴαχε Βάκχη, </l>
<l n="261">σοὶ μέλος ἐντύνουσα καὶ ἀγρύπνῳ Διονύσῳ,</l>
<l n="262">Δελφικὸν ἀμφοτέροισιν ὁμόζυγον ἁψαμένη πῦρ.</l>
<l n="263">μνώεο σῆς, κλυτότοξε, λεοντοφόνοιο Κυρήνης·</l>
<l n="264">δὸς χάριν ἀμφοτέροισι, καὶ Ἀγρέι καὶ Διονύσῳ·</l>
<l n="265">ὡς Νόμιος Σατύρων νομίων προμάχιζε γενέθλης. </l>
<l n="266">Ἥρης ζῆλον ἄλαλκε βαρύφρονα, μή ποτε Φοίβου</l>
<l n="267">μητρυιὴ γελάσειε Διωνύσοιο φυγόντος,</l>
<l n="268">ἥ τις ἐμῶν μεθέπουσα χόλον καὶ ζῆλον ἐρώτων</l>
<l n="269">αἰὲν ἐμοῖς τεκέεσσι κορύσσεται· οὔ σε διδάξω</l>
<l n="270">μητέρος ὑμετέρης λόχιον πόνον, ἡνίκα παίδων </l>
<l n="271">δίζυγα φόρτον ἔχουσα πολύπλανος ἤιε Λητώ,</l>
<l n="272">κέντροις παιδογόνοισιν ἱμασσομένη τοκετοῖο,</l>
<l n="273">ὁππότε Πηνειοῖο φυγὰς ῥέος, ὁππότε Δίρκη</l>
<l n="274">μητέρα σὴν ἀπέειπεν, ὅτε δρόμον εἶχε καὶ αὐτὸς</l>
<l n="275">Ἀσωπὸς βαρύγουνος ὀπίστερον ἴχνος ἐλίσσων, </l>
<l n="276">εἰσόκε Δῆλος ἄμυνε μογοστόκος, εἰσόκε Λητὼ</l>
<l n="277">οὐτιδανοῖς πετάλοισι γέρων μαιώσατο φοῖνιξ.</l>
<l n="278">καὶ σύ, Διὸς πατέρος καὶ μητέρος ἄτρομε κούρη,</l>
<l n="279">γνωτῷ, Παλλάς, ἄμυνε τεῆς κοσμήτορι πάτρης·</l>
<l n="280">ῥύεο σοὺς ναετῆρος ἐφεσπομένους Διονύσῳ, </l>
<l n="281">μηδὲ τεοῦ Μαραθῶνος ὀλωλότα τέκνα νοήσῃς·</l>
<l n="282">ἀκταίης δὲ γέραιρε φερέπτολιν ὄζον ἐλαίης·</l>
<l n="283">Ἰκαρίῳ δὲ γέροντι χαρίζεο· καὶ γὰρ ἐκείνῳ</l>
<l n="284">δώσει ποικιλόβοτρυς ἑὴν Διόνυσος ὀπώρην·</l>
<l n="285">μνώεο Τριπτολέμοιο καὶ εὐαρότου Κελεοῖο, </l>
<pb id="v.2.p.340"/>
<l n="286">μὴ ταλάρους γονόεντας ἀτιμήσῃς Μετανείρης·</l>
<l n="287">καὶ γὰρ ἀοσσητῆρος ἐρισταφύλου σέο Βάκχου</l>
<l n="288">Ζεὺς γονόεις ὠδῖνα πατὴρ ἐγκύμονι μηρῷ,</l>
<l n="289">θηλυτέρην δʼ ἐλόχευσε τεὴν ὠδῖνα καρήνῳ.</l>
<l n="290">ἀλλὰ τεὴν δονέουσα γενέθλιον ἥλικα λόγχην, </l>
<l n="291">αἰγίδα δʼ αἰθύσσουσα κυβερνήτειραν Ἐνυοῦς,</l>
<l n="292">γίνεό μοι Σατύροισι βοηθόος, ὅττι καὶ αὐτοὶ</l>
<l n="293">αἰγὸς ὀρεσσινόμου λασίους φορέουσι χιτῶνας·</l>
<l n="294">καὶ θεὸς ἀγρονόμων, νομίης σύριγγος ἀνάσσων,</l>
<l n="295">αἰγίδος ὑμετέρης ἐπιδεύεται αἰγίβοτος Πάν, </l>
<l n="296">ὃς πρὶν ἀσυλήτοισιν ἐμοῖς σκήπτροις συνερίζων</l>
<l n="297">μάρνατο Τιτήνεσσι, γαλακτοφόρου δὲ τιθήνης</l>
<l n="298">αἰγὸς Ἀμαλθείης ὀρεσίδρομος ἔπλετο ποιμήν·</l>
<l n="299">ῥύεό μιν μετόπισθε βοηθόον Ἀτθίδι χάρμῃ,</l>
<l n="300">Μηδοφόνον ῥυτῆρα τινασσομένου Μαραθῶνος· </l>
<l n="301">αἰγίδα σεῖο τίνασσε προασπίζουσα Λυαίου,</l>
<l n="302">σεῖο κασιγνήτου μελαναίγιδος, ὃς σέο πάτρην</l>
<l n="303">ῥύσεται ἐξελάσας Βοιώτιον ἡγεμονῆα·</l>
<l n="304">καὶ μέλος ἀείσει ζωάγριον ἀστὸς Ἐλευθοῦς</l>
<l n="305">πιστὸν ἀνευάζων Ἀπατούριον υἷα Θυώνης, </l>
<l n="306">εἰ μιγάδην Φρύγα ῥυθμὸν ἀνακρούσουσιν Ἀθῆναι</l>
<l n="307">λιμναῖον μετὰ Βάκχον Ἐλευσινίῳ Διονύσῳ.</l>
<l n="308">ὦ γένος ἀλλοπρόσαλλον Ὀλύμπιον· ἆ μέγα θαῦμα·</l>
<l n="309">ξείνῳ Δηριαδῆι παρίσταται Ἀργολὶς Ἥρη,</l>
<pb id="v.2.p.342"/>
<l n="310">Κεκροπίδας δὲ φάλαγγας ἀναίνεται Ἀτθὶς Ἀθήνη, </l>
<l n="311">μητρὶ δὲ πιστὰ φέρων, ἐμὸν υἱέα Βάκχον ἐάσας</l>
<l n="312">καὶ στρατιὴν Θρήισσαν ἐφεσπομένην Διονύσῳ,</l>
<l n="313">ῥύεται Ἰνδὸν ὅμιλον ἐμὸς Θρηίκιος Ἄρης.</l>
<l n="314">ἀλλὰ πυρὶ φλογόεντι συναιχμάζων Διονύσῳ,</l>
<l n="315">μοῦνος ἐγὼ πάντεσσι κορύσσομαι, εἰσόκε Βάκχος </l>
<l n="316">κυανέην προθέλυμνον ἀιστώσειε γενέθλην.</l>
<l n="317">καὶ σύ, τελεσσιγόνου φιλοπάρθενε νυμφίε Γαίης,</l>
<l n="318">ἠρεμέεις, Ἥφαιστε, καὶ οὺκ ἀλέγεις Μαραθῶνος,</l>
<l n="319">ἦχι θεᾶς ἀγάμου γάμιον σέλας; οὔ σε διδάξω</l>
<l n="320">μυστιπόλους σπινθῆρας ἀειφανέος σέο λύχνου. </l>
<l n="321">λάρνακα παιδοκόμου μιμνήσκεο παρθενεῶνος,</l>
<l n="322">ᾧ ἔνι κοῦρος ἔην Γαιήιος, ᾧ ἔνι κούρη</l>
<l n="323">σὸν σπόρον αὺτοτέλεστον ἀνέτρεφεν ἄρσενι μαζῷ·</l>
<l n="324">σὸν πέλεκυν κούφιζε μογοστόκον, ὄφρα σαώσῃς</l>
<l n="325">σῷ λοχίῳ βουπλῆγι τεῆς ναετῆρας Ἀθήνης. </l>
<l n="326">ἠρεμέεις, Ἥφαιστε, καὶ οὐ σέο τέκνα σαώσεις;</l>
<l n="327">ὴθάδα πυρσὸν ἄειρε προασπιστῆρα Καβείρων,</l>
<l n="328">ὄμμα δὲ σεῖο τίταινε, καὶ ἀρχαίην σέο νύμφην</l>
<l n="329">μεμφομένην σκοπίαζε τεὴν φιλόπαιδα Καβειρώ·</l>
<l n="330">Λημνιὰς Ἀλκιμάχεια τεῆς ἐπιδεύεται ἀλκῆς.’</l>
<l n="331">ὥς φαμένου σπέρχοντο θεοὶ ναετῆρες Ὀλύμπου,</l>
<l n="332">ξυνοὶ ἀοσσητῆρες Ἀθηναίη καὶ Ἀπόλλων,</l>
<l n="333">καὶ πυρόεις ῞Ηφαιστος ὁμάρτεε Τριτογενείῃ.</l>
<l n="334">ἀθανάτοις δʼ ἑτέροισιν ὁμίλεε σύνδρομος ῞Ηρη,</l>
<l n="335">Ἄρεα χειρὸς ἔχουσα καὶ εὐρυρέεθρον Ὑδάσπην, </l>
<l n="336">δυσμενέων συνάεθλον ὁμοζήλοιο κυδοιμοῦ,</l>
<pb id="v.2.p.344"/>
<l n="337">τοῖσι Φόβος καὶ Δεῖμος ὁμέμποροι, ὁ??ʼσι καὶ αὐτὴ</l>
<l n="338">ἀντίπαλος Βρομίοιο φερέσταχυς ἵκετο Δηώ,</l>
<l n="339">ζωογόνῳ φθονέουσα φιλοσταφύλῳ Διονύσῳ,</l>
<l n="340">ὅττι μέθης ποτὸν εὗρε, παλαίτερον εὖχος ἐλέγξας </l>
<l n="341">Ζαγρέος ἀρχεγόνοιο φατιζομένου Διονύσου.</l>
</div1>
<pb id="v.2.p.346"/>
<div1 type="book" n="28">
<argument>
<l n="1">εἰκοστὸν σκοπίαζε καὶ ὄγδοον, ὁππόθι πολλὴν</l>
<l n="2">Κυκλώπων πυρόεσσαν ἐσαθρήσειας Ἐνυώ.</l>
</argument>
<l n="1">ἔνθά τις ἀπρήυντος ἔην ἔρις· ἀμφότεροι γὰρ</l>
<l n="2">Φαῦνος Ἀρισταῖός τε μίαν συνέλασσαν Ἐνυώ,</l>
<l n="3">οἶσιν ἐφωμάρτησε καὶ Αἰακός, ἄξια ῥέζων</l>
<l n="4">Ζηνὸς ἐοῦ γενετῆρος, ὑπὲρ νώτοιο τιταίνων</l>
<l n="5">ἀσπίδα χαλκείην πολυδαίδαλον, ἧς ἐνὶ κύκλῳ </l>
<l n="6">δαίδαλα πολλὰ πέπαστο, τά περ κάμε Λήμνιος ἄκμων.</l>
<l n="7">καὶ στρατιὴ κεκόρυστο πολύτροπος εἰς μόθον Ἰνδῶν</l>
<l n="8">σπερχομένων ἀγεληδόν· ὁ μὲν ταμεσίχροϊ κισσῷ</l>
<l n="9">κραιπνὸς ἐς ὑσμίνην πολυδαίδαλα δίφρα νομεύων</l>
<l n="10">πορδαλίων ἐπέβαινεν, ὁ δὲ φρίσσοντι λεπάδνῳ </l>
<l n="11">ζεῦξεν Ἐρυθραίων ὀρεσίδρομον ἅρμα λεόντων</l>
<l n="12">καὶ βλοσυρὴν ἴθυνε συνωρίδα, κυανέας δὲ</l>
<l n="13">ἄλλος ἐριπτοίητος ἀκοντίζων στίχας Ἰνδῶν</l>
<l n="14">ἀστεμφὴς ἀχάλινον ἐτέρπετο ταῦρον ἱμάσσων,</l>
<l n="15">καί τις ἀναΐξας Κυβελίδος εἰς ῥάχιν ἄρκτου </l>
<l n="16">ἔχραε δυσμενέεσσι, καὶ οἴνοπα θύρσον ἑλίσσων</l>
<l n="17">ἡνιόχους ἐφόβησε τανυκνήμων ἐλεφάντων·</l>
<l n="18">ἄλλος ἀκοντίζων στρατιὴν ταμεσόχροϊ κτσσῷ</l>
<l n="19">οὐ ξίφος, οὐ σάκος εἶχε περίτροχον, οὐ δόρυ χάρμης</l>
<pb id="v.2.p.348"/>
<l n="20">φοίνιον, ἀλλὰ πέτηλα φυτῶν ἑλικώδεα σείων </l>
<l n="21">λεπτῷ χαλκοχίτωνα κατέκτανεν ἀνέρα θαλλῷ.</l>
<l n="22">καὶ πάταγος βρονταῖος ἐπέκτυπεν εἴκελος αὐλῷ·</l>
<l n="23">Σειληνοὶ δʼ ἰάχησαν· ἐπεστρατόωντο δὲ Βάκχαι,</l>
<l n="24">νεβρίδας ὡς θώρηκα κατὰ στέρνοιο βαλοῦσαι.</l>
<l n="25">καί τις ὸρεσσινόμων Σατύρων, ἄτε πῶλον ἐλαύνων, </l>
<l n="26">ποσσὶ διχαζομένοισιν ὑπὲρ ῥάχιν ἦστο λεαίνης.</l>
<l n="27">Ἰνδοὶ δʼ ἀνταλάλαζον, ἀολλίζων δὲ μαχητὰς</l>
<l n="28">βάρβαρος ἐσμαράγησεν ἀγέστρατος αὐλὸς Ἐνυοῦς·</l>
<l n="29">στέμματα μὲν κορύθεσσιν, ἐπέκτυπε δʼ αἰγίδι θώρηξ,</l>
<l n="30">ἔγχεσι θύρσος ἔθυσε, καὶ ἰσάζοντο κοθόρνοις </l>
<l n="31">ἀντίτυποι κνημῖδες· ὁμοζυγέων δὲ φορήων</l>
<l n="32">στοιχάδες ἀλλήλῃσιν ἐπηρείδοντο βοεῖαι,</l>
<l n="33">καὶ πρυλέες πρυλέεσσιν, ἀερσιλίφῳ δὲ καρήνῳ</l>
<l n="34">Μυγδονίην πήληκα Πελασφιὰς ὤθεε πήληξ.</l>
<l n="35">καὶ κλόνος ἦν προμάχων ἑτερότροπος· ὄς μὲν ἀείρων </l>
<l n="36">Βακχείης ἐλέλιζε μετάρσιον ἅλμα χορείης,</l>
<l n="37">ὃς δὲ πεσὼν στενάχιζεν, ὁ δʼ ἐκροτάλιζε πεδίλῳ,</l>
<l n="38">ὃς δὲ τυπεὶς ἤσπαιρεν, ὁ δʼ ἐσκίρτησε Λυαίῳ·</l>
<l n="39">ἄλλος ἀπὸ στομάτων πολεμήιον ἦχον ἰάλλων</l>
<l n="40">Ἄρεος ἔγχος ἔμελπεν, ὁ δʼ εἰλαπίνην Διονύσου· </l>
<l n="41">καὶ τελετῇ Βρομίοιο συνεσμαράγησεν Ἐνυώ,</l>
<l n="42">εὔια δʼ ἴαχε ῥόπτρα, καὶ ἡγήτειρα κυδοιμοῦ</l>
<l n="43">λαὸν ἀολλίζουσα συνέκτυπε πηκτίδι σάλπιγξ,</l>
<l n="44">σπονδῇ λύθρον ἔμιξε, φόνον δʼ ἐκέρασσε χορείῃ.</l>
<l n="45">ἔνθα πολὺ πρώτιστος, ἑῷ ποδὶ κοῦφος ὀρούσας, </l>
<l n="46">ἀντία Δηριάδαο κατηκόντιζε Φαληνεύς,</l>
<l n="47">καὶ τύχεν ἀρρήκτοιο σιδηρείοιο χιτῶνος·</l>
<l n="48">οὐ δὲ τιταινομένη χροὸς ἥψατο λοίγιος αἰχμή,</l>
<l n="49">ἀλλὰ παραΐξασα πάγη χθονί· λυσσαλέος δὲ</l>
<pb id="v.2.p.350"/>
<l n="50">Δηριάδῃ πέλας ἐχθρὸν ἐπαΐσσοντα νοήσας </l>
<l n="51">ἀλκήεις ἐκίχησε Κορύμβασος, ἐσσυμένου δὲ</l>
<l n="52">λαιμὸν ἀπηλοίησε μεσαίτατον ἄορι τύψας,</l>
<l n="53">καὶ κεφαλὴν ἤμησε· δαϊζομένου δὲ καρήνου</l>
<l n="54">αἱμοβαφὴς ἀκάρηνος ἐπὶ χθόνα πῖπτε Φαληνεύς.</l>
<l n="55">Ἀμφὶ δέ οἱ μόθος ὦρτο πολύθροος· ἀκρότατον δὲ </l>
<l n="56">Δεξίοχος Φλογίοιο μεσόφρυον ἔξεσε χαλκῷ,</l>
<l n="57">πλήξας ἄκρα μέτωπα διχαζομένης τρυφαλείης·</l>
<l n="58">αὐτὰρ ὁ ταρβήσας, ὀλίγον γόνυ γουνὸς ἀμείβων,</l>
<l n="59">μηκεδανῇ κεκάλυπτο κασιγνήτοιο βοείῃ, </l>
<l n="61">Δαρδανίης ἅτε Τεῦκρον ὀιστευτῆρα γενέυλης </l>
<l n="62">εἰς σάκος ἐπταβόειον ἐδέχνυτο σύγγονος Αἴας, </l>
<l n="60">πατρῴῃ συνάεθλον ἀδελφεὸν ἀσπίδι κεύθων. </l>
<l n="63">αὐτίκα δʼ ἐκ κολεοῖο Κορύμβασος ʽ??ʼορ ἐρύσσας </l>
<l n="64">αὐχένα Δεξιόχοιο κατεπρήνιξε μαχαίρῃ·</l>
<l n="65">καὶ ταχὺς ἀσπαίροντι θορὼν περιδέδρομε νεκρῷ </l>
<l n="66">οἰστρομανὴς Κλύτιος, πρυλέων πρόμος· ὑψιλόφο δὲ</l>
<l n="67">κραιπνὸς ἐριπτοίητος ἀκόντισε Δηριαδῆος·</l>
<l n="68">ἀλλὰ δόρυ προμάχοιο παρακλιδὸν ἔτραπεν Ἥρη,</l>
<l n="69">καὶ Κλυτίῳ κοτέουσα καὶ Ἰνδοφόνῳ Διονύσῳ·</l>
<l n="70">ἔμπης δʼ οὐκ ἀφάμαρτε ταχὺς πρόμος· ἀλλὰ τορήσας </l>
<l n="71">θηρὸς ἀμαιμακέτοιο πελώριοω ἀνθερεῶνα</l>
<l n="72">ὀρθοπόδην ἐλέφαντα κατέκτανε Δηριαδῆος·</l>
<l n="73">καὶ μογέων ὀδύνῃσιν ὅλην ἐτίναξεν ἀπήνην</l>
<l n="74">αὐχένι κυανέῳ περιδέξιος ὴλίβατος θήρ·</l>
<l n="75">καὶ γένυν αἰθύσσων σκολιὴν προβλῆτα προσώπου </l>
<l n="76">αἱμοβαφῆ ζυγίων ἀνεσείρασε δεσθὰ λεπάδνων·</l>
<l n="77">ἀλλὰ πολυκλήιστον ὑπὸ ζυγὸν ἄορι κάμψας</l>
<l n="78">αὐχενίων ἀνέκοψεν ὁμόζυγον ὁλκὸν ἱμάντων</l>
<l n="79">ἡνίοχος ταχυεργός· ἀπʼ εὐρυβάτοιο δὲ φάτνης</l>
<l n="80">ὑψιφανῆ νέον ἄλλον ἑλὼν ἔζευξε Κελαινεύς. </l>
<pb id="v.2.p.352"/>
<l n="81">καὶ Κλύτιος θρασὺς ἔσκεν ἀνεικέος ἐλπίδι νίκης·</l>
<l n="82">Δεξιόχου δὲ φονῆα καλέσσατο θυιάδι φωνῇ,</l>
<l n="83">λοίγιον ὑβριστῆρι χέων ἔπος ἀνθερεῶνι·</l>
<l n="84">‘στῆθι, κύων, μὴ φεῦγε, Κορύμβασε, καί σε διδάξω,</l>
<l n="83">οἷοι ἀκοντιστῆρες ὀπάονές εἰσι Λυαίου. </l>
<l n="84">ὑμέας εἰς Φρυγίην ληίσσομαι, ἄστεα δʼ Ἰνδῶν</l>
<l n="85">δῃώσει δόρυ τοῦτο, καὶ Ἰνδοφόνον μετὰ νίκην</l>
<l n="86">Δηριάδην θεράποντα Διωνύσοιο τελέσσω·</l>
<l n="87">παρθενικὴ δʼ ἀνάεδνος ἑὴν λύσειε κορείην,</l>
<l n="90">δεχνυμένη Σατύροιο δασυστέρνους ὑμεναίους, </l>
<l n="91">Ἰνδὴ Μυγδονίοιο μιαινομένη σχεδόν Ἕρμου.’</l>
<l n="92">ὣς φαμένου κεχόλωτο Κορύμβασος, ὀψιμόθου δὲ</l>
<l n="93">φθεγγομένου Κλυτίοιο διέθρισεν ἀνθερεῶνα·</l>
<l n="94">καὶ κεφαλὴ πεπότητο μετάρσιος ἅλματι Μοίρης,</l>
<l n="93">αἱμαλέῃ ῥαθάμιγγι περιρραίνουσα κονίην. </l>
<l n="94">καὶ νέκυν ὀρχηστῆρα παλινδίνητον ἐάσας</l>
<l n="95">Σειληνοὺς ἐφόβησε Κορύμβασος, ἔξοχος Ἰνδῶν,</l>
<l n="96">ἔξοχος ἠνορέην μετὰ Μορρέα καὶ βασιλῆα.</l>
<l n="97">αἰχμητὴν δὲ Σέβητα βαλὼν ὑπὲρ ἄντυγα μαζοῦ</l>
<l n="100">χάλκεον ὤθεεν ἔγχος ἔσω χροός, αἱμαλέου δὲ </l>
<l n="101">δούρατος ἑλκομένοιο χυτῇ κατέβαλλε κονίῃ.</l>
<l n="102">Οἰνομάῳ δʼ ἐπόρουσεν· ὁ μὲν φυγὰς εἴκελος αὔραις</l>
<l n="103">εἰς στρατιὴν Βρομίοιο τεθηπότι χάζετο ταρσῷ·</l>
<l n="104">καί μιν ἰδὼν ἐδίωκεν ὀπίστερος, ἐν δʼ ἄρα νώτῳ</l>
<l n="105">μεσσατίῳ δόρυ τῆξε· διαΐσσουσα δὲ ῥιπῇ </l>
<l n="106">γαστέρος ἀντιπόροιο παρʼ ἀμφαλὸν ἄνθορεν αἰχμή·</l>
<l n="107">αὐτὰρ ὁ φοινήεντι πεπαρμένος ἀμφὶ σιδήρῳ</l>
<l n="108">πρηνὴς ἀρτιδάικτος ἐπωλίσθησε κονίῃ·</l>
<l n="109">τὸν δὲ κατὰ βλεφάρων θανατηφόρος ἔσκεπεν ἀχλύς.</l>
<l n="110">οὐδὲ μόθων ἀπέληγε πέλωρ πρόμος· ἀλλὰ μαχηταὶ </l>
<pb id="v.2.p.354"/>
<l n="111">τέσσαρες εὐπήληκες ἑνὶ κτείνοντο φονῆι,</l>
<l n="112">Τυνδάριός τε Θόων τε καὶ Αὐτεσίων καὶ Ὀνίτης.</l>
<l n="113">καὶ πολὺς <note n="1" place="unspecified" anchored="yes">So MSS.: Ludsich *pu/los.</note> ἀρτιδάικτος ἔην νέκυς, οὐ χθονὶ πίπτων</l>
<l n="114">πρηνής, οὐ δατέδῳ τετανυσμένος ὕπτιος ἀνήρ·</l>
<l n="115">ἀλλὰ θανὼν ἀτίνακτος ὲπεστηρίζετο γαίῃ, </l>
<l n="116">μαρναμένῳ προμάχῳ πανομοίιος, ὡς δόρυ πάλλων,</l>
<l n="117">ὡς τανύων θοὰ τόξα καὶ ὡς βέλος εἰς σκοπὸν ἕλκων.</l>
<l n="118">καὶ νέκυς ἀλκήεις ποθέων μετὰ πότμον Ἐνυὼ</l>
<l n="119">νήματα Μοιράων ἐβιήσατο, δούρατι κούφῳ</l>
<l n="120">εἴκελος αἰχμάζοντι, πολυσπερέων ἀπὸ τόξων </l>
<l n="121">ἐκ κεφαλῆς βελέεσσι πεπαρμένος εἰς πόδας ἄκρους,</l>
<l n="122">Ἄρεος ὀρθὸν ἄγαλμα· καὶ αἰχμητῆρα θανόντα</l>
<l n="123">ὄμμασι θαμβαλέοισιν ἐθηήσαντο μαχηταί,</l>
<l n="124">ἔγχος ἔτι κρατέοντα καὶ οὐ ῥίψαντα βοείην,</l>
<l n="125">νεκρὸν ἀκοντιστῆρα καὶ ἄπνοον ἀσπιδιώτην. </l>
<l n="126">καί τις Ἀθηναίοιο τυχὼν δασπλῆτι σιδήρῳ</l>
<l n="127">δεξιτερὴν ἤμησε, βραχίονος ἄκρον ἀράξας·</l>
<l n="128">ἡ δὲ κυβιστήσασα φόνου βητάρμονι παλμῷ</l>
<l n="129">ἤριπεν ἀρτιδάικτος, ὁμήλικι σύμπλοκος ὤμῳ,</l>
<l n="130">ξανθὰ διαστίζουσα κατάρρυτα νῶτα κονίης. </l>
<l n="131">καί νύ κεν ἁλλομένης ταναὸν δόρυ χειρὸς ἐρύσσας</l>
<l n="132">ἔγχεϊ τηλεβόλῳ παλινάγρετον εἶχεν Ἐνυώ,</l>
<l n="133">καί λαιὴ πολέμιζε δορυσσόος ἀντίτυπος χείρ·</l>
<l n="134">ἀλλά μιν ἀντικέλευθος ἀνάρσιος ἔφθασεν ἀνήρ,</l>
<l n="135">καὶ λαιὴν προθέλυμνον ἀμοιβάδι τύψε μαχαίρῃ· </l>
<l n="136">καὶ παλάμη χθονὶ πῖπτεν, ἀκοντίζων δὲ φονῆα</l>
<l n="137">αἱμαλέης ἔρραινεν ἑκηβόλος ὁλκὸς ἐέρσης</l>
<l n="138">πορφυρέαις λιβάδεσσιν, ὑπὲρ δαπέδοιο δὲ δειλὴ</l>
<l n="139">ἅλμασιν αὐτοκύλιστος ἐπάλλετο μαινομένη χεὶρ</l>
<l n="140">αἵματι φοινιχθεῖσα, καὶ ἀγκύλα δάκτυλα γαίῃ </l>
<l n="141">εὐπαλάμῳ σφήκωσε μέσῳ γαμψώνυχι δεσμῷ,</l>
<pb id="v.2.p.356"/>
<l n="142">οἷα περισφίγγουσα πάλιν τελαμῶνα βοείης.</l>
<l n="143">καί τινα μῦθον ἔειπεν Ἀρήια δάκρυα λείβων·</l>
<l n="144">‘ἄλλην εἰσέτι χεῖρα λιλαίομαι, ὄφρα τελέσσω</l>
<l n="145">τριχθαδίαις παλάμῃσιν ἐπάζια Τριτογενείης· </l>
<l n="146">ἔμπης καὶ μετὰ χεῖρας ἀνάρσιον ἄνδρα διώξω·</l>
<l n="147">τοῦτό μοι ἠνορέης ἔτι λείψανον, ὄφρά τις εἴπῃ</l>
<l n="148">εὖχος Ἀθηναίων περιδέξιον, ὅττι καὶ αὐτοῖς</l>
<l n="149">ποσσὶν ἀριστεύουσι δαϊζομένων παλαμάων.’</l>
<l n="150">ὣς εἰπὼν προμάχοισιν ἐπέδραμεν εἴκελος αὔραις, </l>
<l n="151">ὑσμίνην ἀσίδηρον ἐπεντύνων ὀλετῆρι.</l>
<l n="152">οἱ δέ μιν ἀθρήσαντες ἐθάμβεον ἄλλος ἐπʼ ἄλλῳ,</l>
<l n="153">καὶ πρόμον ἡμιτέλεστον ἐκυκλώσαντο μαχηταὶ</l>
<l n="154">ἀμφιλαφεῖς· ὁ δὲ μοῦνος ἀφειδέι δέκτο μαχαίρῃ</l>
<l n="155">πληγὴν ἀλλοπρόσαλλον ἀμοιβαίοιο σιδήρου· </l>
<l n="156">καὶ μόγις εἰς χθόνα πῖπτεν· ἔην δέ τις Ἄρεος εἰκὼν</l>
<l n="157">ὀψιγόνῳ ναετῆρι φυλασσομένη γενετῆρα.</l>
<l n="158">οὐ τότε μοῦνος ὅμιλος ἐτέμνετο πεζὸς ὁδίτης,</l>
<l n="159">ἀλλὰ καὶ ἱππήεσσιν ἔην φόνος· ἔστιχε δʼ ἄλλος</l>
<l n="160">ἄλλῳ πότμον ἄγων· ἐλατὴρ δʼ ἐλατῆρα κιχήσας, </l>
<l n="161">ἤ προτέρω φεύγοντι μετάφρενα δουρὶ δαΐζων,</l>
<l n="162">ἢ σχεδὸν ἀντιόωντα κατὰ στέρνοιο τυχήσας,</l>
<l n="163">ἱππόθεν ἀρτιδάικτον ἀπεστυφέλιξε κονίῃ.</l>
<l n="164">καί τις ὑπὲρ λαπάρην βεβολημένος ἵππος ὀιστῷ</l>
<l n="165">εἰς πέδον ἠκόντιζεν ἀπόσσυτον ἡνιοχῆα, </l>
<l n="166">οἷος ἀερσιπότητος ἀλήμονι σύνδρομος αὔρῃ</l>
<l n="167">Πήγασος ὠκυπέτης ἀπεσείσατο Βελλεροφόντην·</l>
<pb id="v.2.p.358"/>
<l n="168">ἄλλος ἐριπτοίητος ὀλισθηρῶν ἀπὸ νώτων</l>
<l n="169">ὄρθιος ἱππείης διὰ γαστέρος εἰς χθόνα πίπτων</l>
<l n="170">κύμβαχος ἐστήρικτο παρήορος, ἀμφί δὲ γαίῃ </l>
<l n="171">κρᾶτα βαλὼν ἐκύλισσε, λιπὼν πόδας εἰς ῥάχιν ἵππου.</l>
<l n="172">καὶ βριαροὶ Κύκλωπες ἐκυκλώσαντο μαχητάς,</l>
<l n="173">Ζηνὸς ἀοσσητῆρες· ὀμιχλήεντι δὲ λαῷ</l>
<l n="174">Ἀργίλιπος σελάγιζε φεραυγέα δαλὸν ἀείρων.</l>
<l n="175">καί χθονίῳ κεκόρυστο πυριγλώχινι κεραυνῷ </l>
<l n="176">μαρνάμενος δαΐδεσσι· καὶ ἔτρεμον αἴθοπες Ἰνδοὶ</l>
<l n="177">οὐρανίῳ πρηστῆρι τεθηπότες ἀντίτυπον πῦρ·</l>
<l n="178">καὶ πυρόεις πρόμος ἦεν· ἐπʼ ἀντιβίων δὲ καρήνοις</l>
<l n="179">γηγενέος σπινθῆρες ἐτοξεύοντο κεραυνοῦ·</l>
<l n="180">καὶ μελίας νίκησε καὶ ἄσπετα φάσγανα Κύκλωψ, </l>
<l n="181">σείων θερμὰ βέλεμνα καὶ αἰθαλόεσσαν ἀκωκήν,</l>
<l n="182">δαλὸν ἔχων ἅτε τόξα· καὶ ἄσπετον ἄλλον ἐπʼ ἄλλῳ</l>
<l n="183">Ἰνδόν ὀιστευτῆρι κατέφλεγεν ἀνέρα πυρσῷ,</l>
<l n="184">οὐχ ἕνα Σαλμωνῆα, νόθῳ δʼ ἤλεγξε κεραυνῷ·</l>
<l n="185">οὐχ ἕνα μοῦνον ἔπεφνε θεημάχον· οὐ μία μούνου </l>
<l n="186">Εὐάδνη στενάχιζε μαραινομένου Καπανῆος.</l>
<l n="187">καὶ Στερόπης κεκόρυστο σέλας μιμηλὸν ἑλίσσων,</l>
<l n="188">αἰθερίαις στεροπῇσι φέρων ἀντίκτυπον αἴγλην,</l>
<l n="189">σβεστόν ἔχων ἀμάρυγμα, τό περ τέκεν Ἑσπερίη φλόξ,</l>
<l n="190">σπέρμα πυρὸς Σικελοῖο καὶ αἴθοπος ἐσχαρεῶνος· </l>
<l n="191">καὶ νεφέλῃ σκέπας εἶχεν ὁμοίιον, ἐνδόμυχον δὲ</l>
<pb id="v.2.p.360"/>
<l n="192">κρύπτε καὶ ἂψ ἀνέφηνε σέλας διδυμάονι παλμῷ,</l>
<l n="193">φέφφεος οὐρανίοιο φέρων τύπον· ἀστεροπὴ γὰρ</l>
<l n="194">ἐρχομένη φεύγουσαν ἔχει παλινάγρετον αἴγλην.</l>
<l n="195">καὶ Βρόντης πολέμιζε μέλος κελαδεινὸν ἀράσσων, </l>
<l n="196">βρονταίοις πατάγοισι χέων ἀντίτυπον ἠχώ·</l>
<l n="197">καὶ ξείνῃ ῥαθάμιγγι χαμαιγενέος νιφετοῖο</l>
<l n="198">ποιητὸν προχέων μινυώριον αἴθριον ὕδωρ</l>
<l n="199">μιμηλαῖς λιβάδεσσι νόθος πέλεν ἀννέφελος Ζεύς.</l>
<l n="200">βροντῆς δʼ ἰοοτύπου τεχνήμονα δοῦπον ἐάσας </l>
<l n="201">εἰς φόνον ἀντιβίων Σικελῷ κεκόρυστο σιδήρῳ,</l>
<l n="202">καὶ δονέων ῥαιστῆρα μετάρσιον ὑψόθεν ὤμων</l>
<l n="203">δυσμενέων ἤρασσε καρήατα πυκνὰ σιδήρῳ·</l>
<l n="204">τύπτε δʼ ἐπιστροφάδην ζοφερὰς στίχας, οἷά περ αἰεὶ</l>
<l n="205">Αἰτναίῳ πατάγῳ σφυρήλατον ἄκμονα τύπτων. </l>
<l n="206">καί σκοπιῆς πρηῶνα τανυκρήπιδος ἀράξας</l>
<l n="207">ἔγχεϊ πετρήεντι κατέτρεχε Δηριαδῆος·</l>
<l n="208">καὶ παλάμῃ περίμετρον ἀφειδέι πέτρον ἰάλλων</l>
<l n="209">ἄντα κορυσσομένοιο μελαρρίνου βασιλῆος</l>
<l n="210">στήθεα λαχνήεντα χαραδραίῃ βάλεν αἰχμῇ· </l>
<l n="211">αὐτὰρ ὁ τοσσατίῳ μεθύων μυλοειδέι πέτρῳ</l>
<l n="212">στέρνον ὅλον βεβάρητο· φόνον δʼ ἤμυνεν Ὑδάσπης</l>
<l n="213">παιδὸς ἑοῦ βληθέντος. ὁ δὲ θρασύς, ἕλκεϊ κάμνων,</l>
<l n="214">ἀκαμάτων δόρυ θοῦρον ἑῶν ἀπεσείσατο χειρῶν,</l>
<l n="215">χάλκεον εἰκοσίπηχυ, πέδῳ δʼ ἔρριψε βοείην </l>
<l n="216">αἰδομέναις παλάμῃσι· καὶ ἀδρανὲς ἄσθμα τιταίνων,</l>
<l n="217">μαρμαρέῃ γλωχῖνι τετυμμένος ἄντυγα μαξοῦ,</l>
<l n="218">ἠερόθεν προκάρηνος ἀπʼ ἠλιβάτου πέσε δίφρου,</l>
<l n="219">ὡς ἐλάτη περίμετρος ὑπέρλοφος—ἡ δὲ πεσοῦσα</l>
<l n="220">ἄσπετον εὐρείης περιδέδρομε κόλπον ἀρούρης—. </l>
<l n="221">ἀμφὶ δέ μιν προχυθέντες ἐς ἅρματα κούφισαν Ἰνδοί,</l>
<l n="222">δειδιότες Κύκλωπα δυσειδέα, μή τινι ῥιπῇ</l>
<l n="223">ὑψιτενῆ πάλιν ἄλλον ἑλὼν πρηῶνα κολώνης</l>
<pb id="v.2.p.362"/>
<l n="224">τπηχαλέῳ βασιλῆα κατακτείνειε βελέμνῳ,</l>
<l n="225">μῆκος ἔχων ἰσόμετρον ἀερσιλόφου Πολυφήμου. </l>
<l n="226">καὶ βλοσυροῦ προμάχοιο μέσῳ σελάυιζε μετώπῳ</l>
<l n="227">μαρμαρυηὴ τροχόεσς1 μονογλήνοιο προσώπου·</l>
<l n="228">καὶ βλοσυροῦ Κύκλωπος ὑποπτήσσοντες ὀπωπὴν</l>
<l n="229">θαμβαλέῳ δεδόνηντο φόβῳ κυανόχροες Ἰνδοί,</l>
<l n="230">οὐρανόθεν δοκέοντες Ὀλυμπιὰς ὅττι Σελήνη </l>
<l n="231">γηγενέος Κύκλωπος ἐναντέλλουαα προσώπῳ</l>
<l n="232">πλησιφαὴς ἤστραπτε, προασπίζουοα Λυαίου.</l>
<l n="233">Ζεὺς δὲ πατήρ, Κύκλωπος ἰδών μίμημα κυδοιμοῦ,</l>
<l n="234">ὑψινεφὴς ἐγέλασσεν, ὅτι χθονίων νεφελάων</l>
<l n="235">δεχνυμένη ξένον ὄμβρον ἀπειρήτου διὰ κόλπου </l>
<l n="236">νίφετο μὲν τότε γαῖα, χυτὴν δʼ οὐκ εἶχευ ἐέρσην</l>
<l n="237">ἄβροχα νῶτα φέρων γυμνούμενα δίψιος ἀήρ.</l>
<l n="238">καὶ Τπάχιος κεκόρυστο· κασιγνήτῳ δʼ ἅμα βαίνων,</l>
<l n="239">ἠλιβάτῳ παλάμῃ δονέων σάκος ἶσον ἐρίπνῃ,</l>
<l n="240">ὑψινεφὴς ἐλάτην περιμήκετον εἶχεν Ἐλατρεύς, </l>
<l n="241">ἔγχεϊ δενδρήεντι καρήατα δήια τέμνων.</l>
<l n="242">Εὐρύαλος κεκόρυστο· διατμήξας δὲ κυδοιμῷ</l>
<l n="243">ἐκ πεδίου φεύγοντα πρλὺν στρατὸν ἄχρι θαλάσσης.</l>
<l n="244">κόηπον ἐς ίχθυόεντα περικλείων στίχας Ἰνδῶν,</l>
<l n="245">δυσμενέας νίκησεν ἀκοντοφόρου διὰ πόντου, </l>
<l n="246">ὄρθιον εἰκοσίπηχυ διʼ ὕδατος ἆορ ἑλίσσων·</l>
<l n="247">καὶ δολιχῷ βουπλῆγι ταμὼν ἁλιγείτονα πέτρην</l>
<l n="248">ῥῖψεν ἐπʼ ἀντιβίοισιν· ἀτυμβεύτοιο δὲ πολλοὶ</l>
<l n="249">διχθαδίης ἐνόησαν ἁλιβρέκτου λίνα Μοίρης,</l>
<l n="250">Αρεϊ κυματόεντι καὶ ὀκριόεντι βελέμνῳ. </l>
<l n="257">τοῖς ἅμα σύγγονος ἄλλος ἀριοτεύων Ἁλιμήδης </l>
<l n="258">ἠλιβάτοις μελέεσσι πέλωρ βακχεύετο Κύκλμψ,</l>
<pb id="v.2.p.364"/>
<l n="259">καὶ δηίους ἐφόβησε· φυλασσόμενος δὲ προσώπου</l>
<l n="360">κυκλάδος ὀμφαλόεντα προΐσχανε νῶτα βοείης. </l>
<l n="361">καί μιν ἰδὼν Φλόγιος κταμένων τιμήορος Ἰνδῶν</l>
<l n="362">τόξον ἑὸν κύκλωσε, καὶ ἠνενόεν βέλος ἕλκων</l>
<l n="363">μεσσοφνῆ πτερόεντι βαλεῖν ἤμελλε βελέμυῳ·</l>
<l n="364">ἀλλὰ τιτυσκομένοιο μαθὼν ἀντώπιον ὁρμὴν</l>
<l n="265">δόχμιος ἐσσυμένοιο βολὴν ἀλέεινεν ὀιστοῦ </l>
<l n="266">Κύκλωψ ὑψικάρηνος· ὁ δὲ πρηῦνα τινάσσων</l>
<l n="267">ῥῖπτε κατὰ Φλαγίου κραναὸν βέλος· αὐτὰρ ὁ φεύγων</l>
<l n="268">ἅρμασι βουκεράοιο παρίστατο Δηριαδῆος,</l>
<l n="269">καὶ μόγις ἠερόφοετον ἀλεύατο μάρμαρον αἰχμήν,</l>
<l n="270">κεῖθι μένων· κοτέων δὲ περὶ Φλουίοιο φυγόντος </l>
<l n="271">λοίγεον ἀνθερεῶνα διαπτύξας Ἁλιμήδης</l>
<l n="272">δώδεκα φῶτας ἔπεφνε μιῆς μυκήματι φωνῆς,</l>
<l n="273">λυσσαλέης προχέων ὀλεσήνορα βόμβον ἰωῆς.</l>
<l n="274">Κυκλώπων δʼ ἀλαλητὸς ἐπεσμαράγησεν Ὀηύμπῳ</l>
<l n="275">γλώσσαις σμερδαλέῃσι. καὶ ὀρχηστῆρες Ἐνυοῦς, </l>
<l n="276">Δικταῖοι Κορύβαντες ἐπεστρατόωντο κυδοιμῷ.</l>
<l n="277">Δαμνεὺς μὲν πολέμιξεν ἀνάρσια φῦλα δεώκων... </l>
<l n="251">ἐν πεδίῳ δʼ ἀλαλητός· ὀρινομένῃσι δὲ Βάκχαις </l>
<l n="252">Πρυμνεὺς εὔδιος ἦλθεν, ἅτε πρυμναῖος ἀήτης</l>
<l n="253">ῥυόμενος πλωτῆρα συνιππεύοντα θυέλλαις·</l>
<l n="254">καὶ στρατεῇ πολύευκτος ἐπήλυθεν, οἷος ἱκάνει</l>
<l n="255">νηυσὶ τινασσομένῃσι γαληναῖος Πολυδεύκης, </l>
<l n="256">εὐνήσας βαρὺ κῦμα θυελλοτόκοιο θαλάσσης. </l>
<l n="278">ποσσὶ δʼ ἐλαφροτέροισι διεπτοίησε μαχητάς </l>
<l n="279">Ὠκύθοος· πολέας δὲ κατέκτανεν ὀξέι πότμῳ,</l>
<l n="280">τὸν μέν ἐνὶ σταδίῃ δαμάσας δορί, τὸν δὲ βελέμνῳ </l>
<l n="281">τηλεφανής, ἕτερον δὲ ταμών δασπλῆτι μαχαίρῃ·</l>
<pb id="v.2.p.366"/>
<l n="282">ἄλλον ἔτι προθέοντα, πεφυγμένον εἴκελον αὔραις,</l>
<l n="283">λυσσήεις ἐκίχησε ποδήνεμα γούνατα πάλλων,</l>
<l n="284">εἰς δρόμον Ἰσίκλῳ πανομοίιος, ὅς τις ἐπείγων</l>
<l n="285">ταρσὰ ποδῶν ὰβάτοιο κατέγραφεν ἄκρα γαλήνης, </l>
<l n="286">καὶ σταχύων ἐφύπερθε μετάρσιον εἶχε πορείην,</l>
<l n="287">ἀνθερίκων πάτον ἄκρον ἀκαμπέα ποσσὶν ὁδεύων.</l>
<l n="288">Ὠκύθοος πέλε τοῖος ἀελλόπος. ἐν δὲ κυδοιμοῖς</l>
<l n="289">εἰλιπόδην ἔστησε Μίμας εὔρυθμου Ἐνυώ,</l>
<l n="290">καὶ στρατὸν ἐπτοίησε, χοροίτυπον ἆορ ἐλίσσων, </l>
<l n="291">σκερθμὸν ἔχων ἀγέλαστον ἐνόπλιον ἴδμονι ταρσῷ,</l>
<l n="292">οἷον ὅτε Κρονίοισατ ὑπʼ οὔασι δοῦπον ἐηείρων</l>
<l n="293">Πύρριχος Ἰδαίοισι σάκος ξιφέεσσιν ἀράσσων</l>
<l n="294">ψευδομένης ἀλάλαζε μέλος μενεδήιον Ἠχοῦς,</l>
<l n="295">Ζηνὸς ὑποκλέπτων παλιναυξέος ἔγκρυφον ἥβην· </l>
<l n="296">τοῖον ἔχων μιμηλὸν ἐνόπλιον ἅλμα χορείης</l>
<l n="297">χαλκοχίτων ἐλέλιζε Μίμας ἀνεμώδεα λόγχην·</l>
<l n="298">τέμνων δʼ ἐχθπὰ κάρηνα, σιδήρεα λήια χάρμης,</l>
<l n="299">Ἰνδοφόνοις πελέκεσσι καὶ ἀμφιπλῆγι μαχαίρῃ</l>
<l n="300">δυσμενέων ἐτίταινε θαλύσια μάρτυρι Βάκχῳ, </l>
<l n="301">ἀντὶ θυηπολίης βοέης καὶ ἐθήμονος οἴνου</l>
<l n="302">λοιβὴν αἱματοεσσαν ἐπισπένδων Διονύσῳ. </l>
<l n="309">καὶ ποδὸς ἀσταθέος κυκλούμενος ἴδμονι ταρσῷ, </l>
<l n="310">σύνδρομος Ὠκυθόῳ κορυθαιόλος ἤιεν Ἄκμων· </l>
<l n="311">μάρνατο δʼ ἀστυφέλικτος ἄτε σφυρήλατος ἄκμων,</l>
<l n="312">ἀσπίδα κουφίζων Κορυβαντίδα, τῆς ἐνὶ μέσσῳ</l>
<l n="313">πολλάκις ὕπνον ἴαυεν ἐν οὔρεσι νημίαχος Ζεύς·</l>
<l n="314">καὶ Διὸς οἶκος ἔην ὀλίγον σπέος, ἔνθά ἑ κείνη</l>
<l n="315">αἴξ ἱερὴ γλαγόεντι νόθῳ μαιώσατο μαζῷ, </l>
<l n="316">ξεῖνον ἀναβλύζουσα σοφὸν γλάγος, εὖτε βοείη</l>
<l n="317">κλεψιτόκοις πατάγοισι σακέσπαλον ἔβρεμεν Ἠχώ,</l>
<pb id="v.2.p.368"/>
<l n="318">τυπτομένη μέσα νῶτα κυβιστητῆρι σιδήρῳ. </l>
<l n="322">ὧν χάριν ἀσκήσασα λίθον ψευδήμονα Ῥείη </l>
<l n="323">ἀντίδοτον Κρονέδαο Κρόνου παρέθηκε τραπέζῃ. </l>
<l n="303">Ὀξυφαὴς δʼ Ἰδαῖος ἐδύσατο κῶμον Ἐνυοῦς, </l>
<l n="304">ὀρχηστὴρ πολέμοιο πολύτροπον ἴχνος ἑλίσσων,</l>
<l n="305">ἄσχετος Ἰνδοφόνοιο μόθου δεδονημένος οἴστρῳ. </l>
<l n="306">καὶ ζοφερὴν στίχα πᾶσαν ἀνεπτοίησε Μελισσεύς,</l>
<l n="307">θάρσος ἔχωυ ἀδόνητον· ἐπωνυμίην δὲ φυλάσσων</l>
<l n="308">φρικτὰ κορυσσομένης μιμήσατο κέντρα μελίσσης· </l>
<l n="319">καὶ βαλίου Κουρῆτος ἀκοντιστῆρα τιταίνων </l>
<l n="320">μάρμαρον ἀντιπόροιο Μελισσέος ἤμβροτε Μορρεύς, </l>
<l n="321">ἤμβροτεν· οὐ γὰρ ἔοικε μύλῳ Κορύβαντας ὀλέσσαι. </l>
<l n="324">Ξυνὴν δʼ εἰς ἓν ἰόντες ὁμόζυγον εἶχον Ἐνυὼ </l>
<l n="325">Ἄρεος ὀρχηστῆρες ἀτερπἐος· ἀμφὶ δὲ δίφρῳ </l>
<l n="326">Δηριάδην στεφανηδὸν ἐμιτρώσαντο βοείαις</l>
<l n="327">τεύχεα πεπλήγοντες, ἐν εὐρύθμῳ δὲ κυδοιμῷ</l>
<l n="328">πύργον ἐκυκλώσαντο φεπρεσσακέεσσι χορείαις.</l>
<l n="329">ἠχὴ δʼ ἠερόφοιτος ἀνἐδραμεν εἰς Διὸς αὺλάς,</l>
<l n="330">καὶ κτύπον ἀμφοτέρων ἐπεδείδιον εὔποδες Ὧραι. </l>
</div1>
<pb id="v.2.p.370"/>
<div1 type="book" n="29">
<argument>
<l n="1">εἰκοστῷ δʼ ἐνάτῳ πολέμων ἀποχάζεται Ἄρης,</l>
<l n="2">οἷά περ εὶς γάμον ἄλλον ἐπειγόμενος Κυθερείης.</l>
</argument>
<l n="1">Ἥρη δʼ ὡς ἐνόησε δαϊζομένων στίχας Ἰνδῶν,</l>
<l n="2">δύαμαχου ἔμβαλε θάραος ἀγήνορι Δηριαδῆι.</l>
<l n="3">καὶ πλέον οἶστρον ἔρωτος ἐδέξατο δηιοτῆτος</l>
<l n="4">φρικτὸς ἄναξ· προμάχοις δὲ χέων λυσσώδεα φωνὴν</l>
<l n="5">κυανέην στοιχηδὸν ὅλην περιδέδρομε χάρμην. </l>
<l n="6">λαὸν ὅλον φεύγοντα παλίσσυτον εἰς μόθον ἕλκων,</l>
<l n="7">ἄλλον ἐνηείῃ μεταωεύμενος, ἄλλον ἀπειλῇ.</l>
<l n="8">καὶ θρασὺς ἔπλετο μᾶλλον· ὁμηγερέες δὲ καὶ αὐτοὶ</l>
<l n="9">κεκλομένου βασιλῆος ἐπὶ κλόνον ἔρρεον Ἰνδοί.</l>
<l n="10">καὶ Σατύρων στίχα πᾶσαν ἑκηβόλος ἔσχισε Μορρεύς, </l>
<l n="11">πῇ μὲν ἐπʼ ἀντιβίοισιν ὀπροθοτόνων ἀπὸ τόξων</l>
<l n="12">πέμπων ἠερόφοιτον ἐπασσυτέρων νέφος ἰῶν,</l>
<l n="13">πῇ δὲ παλινδίνητον ἑὸν δόρυ θοῦρον ἑλίσσων</l>
<l n="14">Σειληνῶν κερόεσσαν ἀνεπτοίησε γενέθλην.</l>
<l n="15">Εὐχαίτης δʼ Ὑμέναιος ἐμάρνατο φάογανα σείων, </l>
<l n="16">Θεσσσαλικῆς ἀκίχητος ὑπὲρ ῥάχιν ἥμενος ἵππου,</l>
<l n="17">Ἰνδοὺς κυανέους ῥοδοειδέι χειρὶ δαΐζων·</l>
<l n="18">ἀγλαΐῃ δʼ ἤστραπτεν· ἴδοις δέ μιν εἰς μέσον Ἰνδῶν</l>
<l n="19">Φωσφόρον αἰγλήεντα δυσειδέι σύνδρομον ὄρφνῃ·</l>
<pb id="v.2.p.372"/>
<l n="20">καὶ δηίους ἐφόβησεν, ἐπεί νύ οἱ εἵνεκα μορφῆς </l>
<l n="21">μαρναμένῳ Διόνυσος ἐνέπνεεν ἔνθεον ἀλκήν.</l>
<l n="22">τὸν μὲν ἰδὼν Ἰόβακχος ἀριστεύοντα κυδοιμῷ</l>
<l n="23">τέρπετο, καὶ συνάεθλον ἑῆς οὐκ ἤθελε χάρμης</l>
<l n="24">ἀστεροπὴν Κρονίωνος, ὅσον μελίην Ὑμεναίου.</l>
<l n="25">εἴ ποτε πῶλον ἔλαυνεν ἀπόσσυτον εἰς μόθον Ἰνδῶν, </l>
<l n="26">δαιδαλέων Διόνυσος ἐμάστιεν αὐχένα θηρῶν,</l>
<l n="27">ἵππῳ δʼ ἅρμα πέλαζε παρʼ ἡβητῆρι θαμίζων,</l>
<l n="28">κοῦρον ἔχων, ἅτε Φοῖβος Ἀτύμνιον· ἵστατο δʼ αἰεὶ</l>
<l n="29">ἀγχιφανής, ἐρόεις δὲ καὶ ἄλκιμος εἰν ἑνὶ θεσμῷ</l>
<l n="30">ἠιθέῳ μενέαινε φανήμεναι· ἐν δὲ κυδοιμοῖς </l>
<l n="31">καὶ νεφέων ἔψαυε συναιχμάζων Ὑμεναίῳ.</l>
<l n="32">ἓν δέ ἑ μοῦνον ὄρινεν, ὅτι χθονίης ἀπὸ φύτλης</l>
<l n="33">υἱὸς ἔην Φλεγύαο, καἰ οὐ Κρονίδαο τοκῆος.</l>
<l n="34">καί οἱ ἀεὶ παρέμιμνε, πατὴρ ἅτε παῖδα φυλάσσων,</l>
<l n="35">δειμαίνων, ἵνα μή τις ἑκηβόλος ἰὸν ἰήλας </l>
<l n="36">κοῦρον ὀιστεύσειεν· ἐπερχομένων δὲ βολάων</l>
<l n="37">δεξιτερὴν ἐτίταινε προασπίζων Ὑμεναίου.</l>
<l n="38">καί οἱ ἀριστεύοντι τόσην ἐφθέγξατο φωνήν·</l>
<l n="39">‘πέμπε βέλος, φίλε κοῦρε, καὶ οὐκέτι μαίνεται Ἄρης·</l>
<l n="40">κάλλεϊ Βάκχον ἔβαλλες ὀιστευτῆρα Γιγάντων, </l>
<l n="41">βάλλε τεοῖς βελέεσσι καὶ ἄφρονα Δηριαδῆα,</l>
<l n="42">δυσμενέων βασιλῆα θεημάχον, ὄφρά τις εἴπῃ·</l>
<l n="43">‘ἀμφοτέρων ἐτύχησε βαλὼν Ὑμέναιος ὀιστῷ,</l>
<l n="44">εἰς χρόα Δηριάδαο καὶ εἰς κραδίην Διονύσου.’’</l>
<l n="45">ὣς φαμένου Βρομίοιο πολὺ πλέον ἥψατο χάρμης </l>
<l n="46">ἱμερόεις Ὑμέναιος ἑκηβόλος, ᾧ ἔπι χαίρων</l>
<l n="47">οἰστρήεις Διόνυσος ἐδύσατο μᾶλλον Ἐνυὼ</l>
<l n="48">καἰ ζοφερὴν προθέλυμνον ὅλην ἐφόβησε γενέθλην·</l>
<pb id="v.2.p.374"/>
<l n="49">καί τις ἰδὼν Διόνυσον ἀφειδέι λαίλαπι χάρμης</l>
<l n="50">Ἰνδῴων ἀκόρητον ὀιστευτῆρα καρήνων </l>
<l n="51">τοῖον ἔπος κατέλεξε φιλοκτεάνῳ Μελανῆι·</l>
<l n="52">‘τοξότα, πῇ σέο τόξα καὶ ἠνεμόεντες ὀιστοί;</l>
<l n="53">ἡμέας ἁβροχίτωνες ὀιστεύουσι γυναῖκες.</l>
<l n="54">ἀλλὰ βέλος προΐαλλε μινυνθαδίῳ Διονύσῳ·</l>
<l n="55">μή σε παραπλάγξειεν Ὀλύμπιον οὔνομα φήμης· </l>
<l n="56">μὴ τρομέοις ποτὲ Βάκχον, ὃς ἐκ χθονίοιο τοκῆος</l>
<l n="57">ὠκύμορον λάχεν αἷμα, Διὸς δʼ ἐψεύσατο φύτλην.</l>
<l n="58">δεῦρο βέλος προΐαλλε καί, εἰς σκοπὸν αἴ κε τυχήσῃς,</l>
<l n="59">δέχνυσαι ἄσπετα δῶρα βαθυπλούτου βασιλῆος,</l>
<l n="60">αἴ κεν ἴδῃ Διόνυσον, ἀγήνορα παῖδα Θυώνης, </l>
<l n="61">πυρκαϊῆς ἐπιβάντα τεῷ δμηθέντα βελέμνῳ·</l>
<l n="62">ἓν δὲ βέλος λύσειεν ὅλον μόθον. ἀμφοτέροις δέ,</l>
<l n="63">ὕδατι χεῖρας ἄειρε καὶ εὔχεο μητέρι Γαίη·</l>
<l n="64">ῥέζειν δʼ ἀμφοτέροισι θυηπολίας μετὰ νίκην</l>
<l n="65">ἀψεύστοις στομάτεσσιν ὑπόσχεο· καὶ παρὰ βωμῷ </l>
<l n="66">ταυροφυὴς ἐχέτω κεραελκέα ταῦρον Ὑδάσπης,</l>
<l n="67">γαῖα δὲ κυανέη μελανόχροον ἄρνα δεχέσθω.’</l>
<l n="68">ὣς εἰπὼν παρέπεισεν ὀιστοβόλον Μελανῆα,</l>
<l n="69">ἄνδρα νοοπλανέων κτεάνων δεδονημένον οἴστρῳ·</l>
<l n="70">αὐτὰρ ὁ σιγαλέος γυμνώσατο πῶμα φαρέτρης </l>
<l n="71">ἰὸν ἑλὼν προβλῆτα, καὶ εἴρυσεν ἠθάδα νευρὴν</l>
<l n="72">τόξον ὀπισθοτόνῳ παλάμης κυκλούμενος ὁλκῷ,</l>
<l n="73">ἀκρότατον δὲ σίδηρον ἐρεισάμενος περὶ τόξῳ</l>
<l n="74">φοίνια νεῦρα βόεια πελάσσατο γείτονι μαζῷ·</l>
<l n="75">καὶ βέλος ἰθυκέλευθον ἀπεπλάγχθη Διονύσου </l>
<l n="76">Ζηνὸς ἐρητύσαντος, ἐυστεφάνου δʼ Ὑμεναίου</l>
<l n="77">αἱμοβαφὴς πτερόεντι χαράσσετο μηρὸς ὀιστῷ.</l>
<l n="78">οὐ δὲ λάθεν Διόνυσον ἀπήορος ἰὸς ἀλήτης</l>
<pb id="v.2.p.376"/>
<l n="79">ἱπτάμενος ῥοιζηδόν, ἀφειδέι σύνδρομος αὔρῃ·</l>
<l n="80">ἀλλά διεσσυμένοιο βολὴν θήλυνεν ὀιστοῦ, </l>
<l n="81">καὶ φονίην ἀλάωσεν ἑκηβολίην Μελανῆος·</l>
<l n="82">καὶ Παφίη γλωχῖνας ἀπηκόντιζε βελέμνου,</l>
<l n="83">σύγγονος ἱμείροντι χαριζομένη Διονύσῳ,</l>
<l n="84">καὶ βέλος ἔτραπε τόσσον ἀπὸ χροός, ὡς ὅτε μήτηρ</l>
<l n="85">παιδὸς ἔτι κνώσσοντος ἀλήμονα μυῖαν ἐλάσσῃ. </l>
<l n="86">ἠρέμα φάρεος ἄκρον ἐπαιθύσσουσα προσώπῳ.</l>
<l n="87">καὶ χροὸς ἄγριον ἕλκος ἐρευθομένου διὰ μηροῦ</l>
<l n="88">ἀγχιφανὴς Ὑμέναιος ἐδείκνυε γείτονι Βάκχῳ,</l>
<l n="89">δάκρυ χέων ἐρατεινὸν ὑπʼ ὀφρύσιν, ὄφρα νοήσῃ</l>
<l n="90">δεξιτερὴν ἐπίκουρον ἀλεξικάκου Διονύσου, </l>
<l n="91">ἰητροῦ χατέων ζωαρκέος· αὐτὰρ ὁ λευκῆς</l>
<l n="92">χειρὸς ἔχων Ὑμέναιον ἑῆς ἐπέβησεν ἀπήνης,</l>
<l n="93">καί μιν ἄγων ἀπάνευθε πολυφλοίσβοιο κυδοιμοῦ</l>
<l n="94">νωθρὸν ἐπὶ σκιόεντι πέδῳ παρὰ γείτονι φηγῷ</l>
<l n="95">θῆκε καρηβαρέοντα· καἰ ὡς Ὑάκινθον Ἀπόλλων </l>
<l n="96">ἔστενεν ἀνδροφόνῳ βεβολημένον ὀξέι δίσκῳ,</l>
<l n="97">μεμφόμενος Ζεφύρου ζηλήμονος ἄσθμα θυέλλης,</l>
<l n="98">οὕτω καὶ Διόνυσος ἀνέσπασε πολλάκι χαίτην,</l>
<l n="99">ὄμμασιν ἀκλαύτοισιν ἐπικλαύσας Ὑμεναίῳ.</l>
<l n="100">καὶ χροὸς ἐκτός ἐόντας ἰδὼν πώγωνας ὀιστοῦ </l>
<l n="101">ἀσπάσιον λάχε θάρσος· ἀφʼ αἱμαλέοιο δὲ μηροῦ</l>
<l n="102">λευκὸν ἐρευθομένου διδυμόχροον ἕλκος ἀφάσσων</l>
<l n="103">φειδομέναις παλάμῃσιν ἀνείρυσεν ἄκρον ὀιστοῦ.</l>
<l n="104">δάκρυα δʼ ἡβητῆρος ὀδυρομένοιο δοκεύων</l>
<l n="105">ἀμφοτέροις κεχόλωτο, καὶ Ἄρεϊ καἰ Μελανῆι· </l>
<l n="106">καὶ γλυκεροὺς ἱδρῶτας ἀποσμήξας Ὑμεναίου</l>
<l n="107">μεμφομένοις στομάτεσσιν ὑποκρυφίην χέε φωνήν·</l>
<l n="108">‘ἄμπελον ἔκτανε ταῦρος, Ἄρης Ὑμέναιον ὀλέσσει.</l>
<pb id="v.2.p.378"/>
<l n="109">αἴθε δὲ πάντας ἔπεφνεν, ὅσους ἐκόρυσσα μαχητάς,</l>
<l n="110">καλλείψας ἕνα μοῦνον ἀνούτατον· ἐν πολέμοις γὰρ </l>
<l n="111">ποῖον ἄχος κλονέει με δαϊζομένοιο Καβείρου;</l>
<l n="112">ὠτειλὴ Σατύρου πότε που, πότε Βάκχον ὀρίνῃ;</l>
<l n="113">Σειληνὸς πεσέτω σταφυληκόμος· ἑσμὸς ἀλάσθω</l>
<l n="114">Βασσαρίδων, καὶ μοῦνον ἀπήμονα παῖδα νοήσω.</l>
<l n="115">ἱλήκοι κλυτότοξος· Ἀρισταίοιο πεσόντος </l>
<l n="116">ποῖον ἐμοί ποτε πένθος, ἐυρραθάμιγγος ὀπώρης</l>
<l n="117">κρείσσονα κικλήσκοντος ἑῆς ὠδῖνα μελίσσης;</l>
<l n="118">οὐ τάχα μοι πέπρωτο φυγεῖν ποτε παιδὸς ἀνίην,</l>
<l n="119">ὅττι πάλιν τάχα τοῦτον ὀλωλότα παῖδα γοήσω.</l>
<l n="120">τίς βαρὺς ἀμφοτέροις φθόνος ἔχραεν; εἰ θέμις εἰπεῖν, </l>
<l n="121">ηρη δερκομένη ζηλήμονι Βάκχον ὀπωπῇ</l>
<l n="122">καὶ νέον ἀμητῆρα μελαρρίνοιο γενέθλης,</l>
<l n="123">ἠιθέῳ φθονέουσα καὶ ἱμείροντι Λυαίῳ</l>
<l n="124">ὥπλισε θοῦρον Ἄρηα βαλεῖν Ὑμέναιον ὀιστῷ,</l>
<l n="125">Ἰνδῴην μεθέποντα νόθην ἄγνωστον ὀπωπήν, </l>
<l n="126">ὄφρα νόον δυσέρωτος ἀνιήσειε Λυαίου.</l>
<l n="127">ἀλλὰ βέλος τανύων ἢ φοίνια τόξα τιταίνω</l>
<l n="128">ψευδαλέῳ Μελανῆι κορύσσομαι, ὄφρα τελέσσω</l>
<l n="129">ποινὴν ἱμερόεντος ὀφειλομένην Ὑμεναίου.</l>
<l n="130">αἴ κε θάνῃς, Ὑμέναιε, λιπὼν ἀτέλεστον Ἐνυώ, </l>
<l n="131">χάζομαι ἐκ πολέμοιο καὶ οὐκέτι θύρσον ἀείρω.</l>
<l n="132">δυσμενέας ξύμπαντας ἐγὼ ζώοντας ἐάσω,</l>
<l n="133">ἀμήσας ἕνα φῶτα, τεὸν Μελανῆα φονῆα.</l>
<l n="134">οὐ κτάνε Δηριάδης σε, καὶ εἰ κοτέει Διονύσῳ.</l>
<l n="135">ἱλήκοις, Κυθέρεια· μετὰ θρασὺν υἱέα Μύρρης </l>
<l n="136">μείλιχον ἄλλον Ἄδωνιν ἀμείλιχος ἤλασεν Ἄρης,</l>
<l n="137">ἤλασε καὶ ῥοδέου χροὸς ἥψατο, καὶ διὰ μηροῦ</l>
<l n="138">ἄρτι πάλιν κελάρυζεν ἐπὶ χθονὶ λύθρος Ἐρώτων·</l>
<l n="139">ἀλλὰ τεῷ ποθέοντι χαριζομένη Διονύσῳ</l>
<l n="140">πέμπέ μοι ἐνθάδε Φοῖβον ἀδελφεόν, ἴδμονα τέχνης </l>
<pb id="v.2.p.380"/>
<l n="141">λυσιπόνου, καὶ κοῦρον ἀκέσσεται. ἴσχεο, φωνή·</l>
<l n="142">Φοῖβον ἔα κατʼ Ὄλυμπον ἀκηδέα, μή μιν ὀρίνω</l>
<l n="143">ἕλκεος ἱμερόεντος ἀναμνήσας Ὑακίνθου.</l>
<l n="144">πέμπέ μοι, ἢν ἐθέλῃς, Παιήονα· κεῖνος ἱκέσθω·</l>
<l n="145">ἄμμορός ἐστι πόθων, ἀλλότριός ἐστιν Ἐρώτων. </l>
<l n="146">ὠτειλῆς τύπον ἄλλον ἐσέδρακον· ἐν πολέμοις γὰρ</l>
<l n="147">ἄλλος ἀνὴρ κενεῶνα τυπεὶς φοινίσσεται αἰχμῇ,</l>
<l n="148">ἄορι δʼ ἄλλος ἔχει παλάμης πόνον, ὃς δὲ βελέμνῳ</l>
<l n="149">εἰς λαπάρην, ἕτερος δὲ διʼ οὔατος· ἐν κραδίη δὲ</l>
<l n="150">λοίγιον ἕλκος ἔχοντι συνουτήθην Ὑμεναίῳ.’ </l>
<l n="151">εἶπε καὶ ἐπτοίητο παρακλιδὸν ὄμματι λοξῷ</l>
<l n="152">ὠτειλὴν χαρίεντος ὀπιπεύων Ὑμεναίου.</l>
<l n="153">μηρῷ δʼ ἔνθα καἰ ἔνθα φιλεύιον ἄνθος ἑλίξας,</l>
<l n="154">λευκὸν ἐρευθομένῳ διδυμόχροον ἕλκος ἀφάσσων,</l>
<l n="155">κοῦρον ἀνεζώγρησεν ἑῷ παιήονι κισσῷ, </l>
<l n="156">οἶνον ἀλεξητῆρα περιρραίνων Ὑμεναίῳ.</l>
<l n="157">ὡς δʼ ὅτʼ ὀπὸς ταχυεργός, ἐπειγόμενος γάλα πῆξαι, </l>
<l n="160">χιονέης κυκόων ἀπαμείρεται ὑγρὸν ἐέρσης, </l>
<l n="158">ὄφρά μιν ἐντύνειε πεπηγμένον αἰπόλος ἀνὴρ </l>
<l n="159">κυκλώσας ταλάροιο τύπῳ, τροχοειδέι ταρσῷ· </l>
<l n="161">ὣς ὅ γε φοίνιον ἕλκος ἀκέσσατο Φοιβάδι τέχνῃ· </l>
<l n="162">καὶ νέος ἀρτεμέων παλινάγρετον εἶχεν Ἐνυώ,</l>
<l n="163">χειρὸς ἀκεσσιπόνοιο Διωνύσοιο τυχήσας.</l>
<l n="164">καὶ βέλος ἠερόφοιτον ἑκηβόλον εἰς σκοπὸν ἕλκων</l>
<l n="165">τόξα πάλιν κύκλωσε, τιτυσκόμενος δὲ βελέμνῳ </l>
<l n="166">ἀντίδοτον πόρεν ἕλκος ὀιστοβόλῳ Μελανῆι.</l>
<l n="167">καὶ θρασὺς ἔσσυτο κῦρος· ἐφεσπόμενος δὲ Λυαίῳ</l>
<l n="168">αἰεὶ φῶτας ἔβαλλε καὶ οὐκέτι λείπετο Βάκχου.</l>
<l n="169">ὡς δʼ ὅτε τις σκιόεις τύπος ἀνέρος, ἄπνοος ἕρπων,</l>
<l n="170">ἀγχιφανὴς ἀχάρακτος ὁμόδρομος ἀνδρὸς ὁδεύει, </l>
<pb id="v.2.p.382"/>
<l n="171">καί οἱ ἀεὶ σπεύδοντι συνέσπεται, ἱσταμένου δὲ</l>
<l n="172">ἵσταται, ἑζομένου δὲ παρέζεται, ἐν δὲ τραπέζῃ</l>
<l n="173">μιμηλαῖς παλάμῃσι συνέμπορος εἰλαπινάζει·</l>
<l n="174">ὥς ὅ γε κοῦρος ἔμιμνεν ὁμόδρομος οἴνοπι Βάκχῳ.</l>
<l n="175">οὐδὲ μάχης Διόνυσος ἐλώφεεν· ἀλλὰ τορήσας </l>
<l n="176">μεσσοπαγῆ κούφιζε πεπαρμένον ἀνέρα θύρσῳ</l>
<l n="177">ὄρθιον ὑψιπότητον, ἐν ἠερίῃ δὲ κελεύθῳ</l>
<l n="178">Ἰνδὸν ἐλαφρίζων ζηλήμονι δείκνυεν Ἥρῃ.</l>
<l n="179">καὶ τελέων τρισσῇσιν ἐπωνυμίῃσιν Ἐνυὼ</l>
<l n="180">θεῖος Ἀρισταῖος, δεδαημένος Ἄρεος Ἀγρεύς, </l>
<l n="181">ὡς Νόμιος πολέμειζε καλαύροπα χερσὶ τινάσσων,</l>
<l n="182">νυμφίος Αὐτονόης ἑκατηβόλος· ἐν δὲ κυδοιμοῖς</l>
<l n="183">τόξον ἔχων κλυτότοξον ἑὸν μιμεῖτο τοκῆα,</l>
<l n="184">θάρσος ἔχων ἔχων ὑπέροπλον ὀιστοβόλοιο τεκούσης,</l>
<l n="185">Κυρήνης προτέρης Ὑψηίδος· αἰνομανῆ δὲ </l>
<l n="186">δέσμιον ἐζώγρησεν ἀνάρσιον ἄτρομος Ἀγρεύς</l>
<l n="187">ἀγρεύσας ἅτε θῆρα· καὶ ἀντιβίων ὀλετῆρα</l>
<l n="188">ἠθάδι χειρὶ τίταινε βαρὺν λίθον, οἷον ἐρείσας</l>
<l n="189">πιαλέης ἔθλιψε χυτὰς ὠδῖνας ἐλαίης·</l>
<l n="190">δυσμενέας δʼ ἐφόβησεν ἀγήνορος ἠθάδι ῥόμβῳ, </l>
<l n="191">σείων χαλκὸν ἐκεῖνον, ὅν ἐν παλάμῃσι τινάσσων</l>
<l n="192">φοιταλέης ἐφόβησε μεμηνότα κέντρα μελίσσης.</l>
<l n="193">Θρηικίης δὲ Σάμοιο πυρισθενέες πολιῆται</l>
<l n="194">Λημνιάδος δύο παῖδες ἐβακχεύοντο Καβειροῦς·</l>
<l n="195">Ἡφαίστου δὲ τοκῆος ἐρευθομένου πυρὸς ἀτμῷ </l>
<l n="196">συγγενέας σπινθῆρας ἀνηκόντιζον ὀπωπαί.</l>
<l n="197">τοῖσι μὲν ἐξ ἀδάμαντος ἔην ὄχος· ἀμφὶ δὲ πῶλοι</l>
<l n="198">χαλκείῃ κροτέοντες ἀρασσομένην κόνιν ὁπλῇ</l>
<l n="199">καρχαλέον χρεμετισμὸν ἀνήρυγον ἀνθερεῶνος,</l>
<l n="200">οὓς γενέτης Ἥφαιστος ἀμιμήτῳ κάμε τέχνῃ </l>
<pb id="v.2.p.384"/>
<l n="201">πυρσὸν ἀπειλητῆρα διαπνείοντας ὸδόντων,</l>
<l n="202">οἷα καὶ Αἰήτῃ, βριαοῷ σημάντορι Κόλχων,</l>
<l n="203">χαλκοπόδων μόρφωσε συνωρίδα δίζυγα ταύρων,</l>
<l n="204">τεύχων χερμὰ λέπαδνα καὶ ἔμπυρον ἱστοβοῆα. </l>
<l n="211">Εὐρυμέδωυ μέν ἔλαυνε, πυριβλήτῳ δέ χαλινῷ </l>
<l n="212">ἔμπυρον ἡνιόχευε σιδηροπόδων γένυν ἵππων· </l>
<l n="205">χειρὶ δὲ Λήμνιον ἔγχος, ὅ περ κάμε πάτριος ἄκμων, </l>
<l n="206">δεξιτερῇ κούφιζεν, ἐπʼ εὐφυέεσσι δὲ μηροῖς</l>
<l n="207">φάσγανον ᾐώρησε σελασφόρον· εἰ δέ τις ἀνήρ,</l>
<l n="208">ἀκροτάτοις ὀνύχεσσι λίθον τινὰ βαιὸν ἀείρας</l>
<l n="209">θηγαλέης ἤρασσε πυρίδρομα νῶτα μαχαίρης,</l>
<l n="210">αὐτόματοι σπινθῆρες ὀιστεύοντο σιδήρου. </l>
<l n="213">Ἄηκων δʼ αἰθαλόεντι συνήρμοσε χεῖρα βελέμνῳ, </l>
<l n="214">πατπῴης Ἑκάτης θιασώδεα πυρσὸν ἑλίσσων.</l>
<l n="215">καὶ σάλαρον σείοντες ἀερσιλόφου τρυσφαλείης	</l>
<l n="216">Δικταῖοι Κορύβαντες ἐπεστρατόωντο κυδοιμῷ,</l>
<l n="217">εἰς μόθον οἰστρηθέντες· ἁμιλλητῇρι δὲ χαλκῷ</l>
<l n="218">φάσγανα τυπτομένῃσιν ἐπέκτυπε γυμνὰ βοείαις</l>
<l n="219">σκαρθμοῖς ἀντιτύποισι· φερεσσακέος δὲ χορείης</l>
<l n="220">ῥυθμὸν ἐμιμήσαντο ποδῶν ἑλικώδεϊ παλμῷ, </l>
<l n="221">Ἄρεϊ βακχευθέντες. ὀρεσσαύλων δὲ νομήων</l>
<l n="222">Ἰνδῴη δεδάικτο γονὴ Κουρῆτι σιδήρῳ·</l>
<l n="223">καί τις ἀνὴρ προκάρηνος ἐπωλίσθησε κονίῃ,</l>
<l n="224">εἰσαΐων μύκημα βαρυγδούποιο βοείης.</l>
<l n="225">καί τις ἀερτάζουσα φιλάνθεμον ἔγχος Ἐνυοῦς </l>
<l n="226">Βασσαρὶς ἠκόντιζεν· ἀβακχεύτου δὲ γενέθλης</l>
<l n="227">ἄρσενα πολλὰ κάρηνα δαΐζετο θήλεϊ θύρσῳ.</l>
<l n="228">καὶ λασίῃ παλάμῃ σκοπιὴν λοφόεσσαν ἀείρων</l>
<l n="229">οὔρεος ἄκρα κάρηνα ταμὼν ἐκορύσσετο Ληνεύς,</l>
<l n="230">πέμπων ὀκριόεσσαν ἐπʼ ἀντιβίοισιν ἀκωκήν. </l>
<l n="231">Βάκχη δʼ ἀμφαλάλαζε· καὶ ἀμπελόεντες ὀιστοὶ</l>
<l n="232">κισσοφόρων παλάμῃσιν ἐδινεύοντο γυναικῶν.</l>
<pb id="v.2.p.386"/>
<l n="233">ἔνθα μέλος πλέξασα καὶ Ἄρεϊ καὶ Διονύσῳ</l>
<l n="234">Εὐπετάλη κεκόρυστο, φιλοσταφύλῳ δὲ πετήλῳ</l>
<l n="235">κέντορα κισσὸν ἔπεμπεν ἀλοιητῆρα σιδήρου, </l>
<l n="236">Ἰνδῴην δρυόεντι γονὴν ὀλέκουσα κορύμβῳ.</l>
<l n="237">καὶ δηίων κλονέουσα νέφος ῥηφήνορι θύρσῳ</l>
<l n="238">Τερψιχόρη φιλόβοτρυς ἐπεσκίρτησε κυδοιμῷ,</l>
<l n="239">κύμβαλα δινεύονσα βαρύβρομα δίζυγι χαλκῷ·</l>
<l n="240">οὐ τόσον Ἡρακλέης Στυμφηλίδας ἤλασε βόμβῳ </l>
<l n="241">χαλκὸν ἔχων βαρύδουπον, ὅσον στρατὸν ἤλασεν Ἰνδῶν</l>
<l n="242">Τερψιχόρη κτυπέουσα χοροῦ πολεμήιον Ἠχώ.</l>
<l n="243">καὶ Τρυγίη βαρύγουνος ἐλείπετο νόσφιν ὁμίλου</l>
<l n="244">ὑστατίη καὶ ἔπηξε φόβῳ πόδας· οὐδέ τις αὐτῇ</l>
<l n="245">Σειληνῶυ παρέμιμνε· λίπον δέ μιν αὐτόθι μούνην </l>
<l n="246">ταρβαλέην, χατέουσαν ἀρηγόνος· ἀκροπότῃ δὲ</l>
<l n="247">χεῖρας ὄρεξε Μάρωνι, Μάρων δʼ ἀπέειπε γεραιήν,</l>
<l n="248">ὅττι χοροὺς ἀνέκοπτε φιλακρήτων Κορυβάντων</l>
<l n="249">καὶ Σατύρων· αἰεὶ δὲ θεοῖς ἠρᾶτο δαμῆναι</l>
<l n="250">γηραλέην ἀνόνητον ὑπʼ ἔγχεϊ Δηριαδῆος· </l>
<l n="251">καὶ Καλύκη πολέμιζε παρισταμένη Διονύσῳ</l>
<l n="252">οἰστρομανής. Τρομερῆς δὲ μέθης ἐλελίζετο παλμῷ</l>
<l n="253">Οἰνώνη προθέουσα· βαρυνομένη δὲ κυδοιμῷ</l>
<l n="254">γούνατα μὲν μογέεσκε, φιλακρήτοιο δὲ νύμφης</l>
<l n="255">οἰδαλέοι σμήριγγες ἐδινεύοντο καρήνου. </l>
<l n="256">καὶ στόνος ἦν βαρύδουπς· ὁμοζήλῳ δὲ κυδοιμῷ</l>
<l n="257">Ἀστράεις Σταφύλην, Καλύκην δʼ ἐδίωκε Κελαινεύς.</l>
<l n="258">Σειληνῶν δὲ φάλαγγα δορυσσόος ἤλασε Μορρεὺς</l>
<pb id="v.2.p.388"/>
<l n="259">θεινομένην βουπλῆγι· μιῇ δʼ ἐλατῆρος ὁμοκλῇ</l>
<l n="260">Ἀστραῖος δεδόνητο, Μάρων φύγεν, ὤκλασε Ληνεύς, </l>
<l n="261">Σειληνοῦ τρία τέκνα δασύτριχος, ὅς δίχα λέκτρων</l>
<l n="262">ἄσπορος αὐτολόχευτος ἀνέδραμε μητρὸς ἀρούρης.</l>
<l n="263">ἱμερτὴν δὲ Δόρυκλος ἀνεπτοίησε Λυκάστην<gap/>
</l>
<l n="264">τῇσι θεὸς χραίσμησε, νεουτήτων δὲ γυναικῶν</l>
<l n="265">ἕλκεσι φάρμακα πάσσεν· Ἐνυαλίῳ δὲ σιδήρῳ </l>
<l n="266">τειρομένην ποδὸς ἄκρον ἀνάμπυκα ῥύσατο Γόργην,</l>
<l n="267">κλήματος ἀμπελόεντι περισφίγξας πόδα δεσμῷ·</l>
<l n="268">Εὐπετάλης δʼ ἰχῶρα νεόσσυτον ἔσβεσεν οἴνῳ,</l>
<l n="269">καὶ Σταφύλης χυτὸν αἷμα κατεπρήυνεν ἀοιδῇ·</l>
<l n="270">Μυρτοῦς δʼ οὐταμένην παλάμην ἰήσατο μύρτῳ, </l>
<l n="271">καὶ Καλύβην ἐσάωσεν ἀνειρύσσας βέλος ὤμου, </l>
<l n="273">ἕλκεϊ φοινήεντι περιρραίνων πόμα ληνοῦ· </l>
<l n="272">Νύσης δʼ ἄλγος ἔπαυσε νεουτήτοιο προσώπου, </l>
<l n="274">χρίσας ἔνθα καὶ ἔνθα παρηίδα λευκάδι γύψῳ· </l>
<l n="275">ὄμμασι δʼ ἀκλαύτοισιν ἐπεστενάχιζε Λυκάστῃ. </l>
<l n="276">ἀλλʼ ὅτε Βασσαρίδων ὀδύνας πρηΰνατο τέχνῃ</l>
<l n="277">θυρσομανὴς Διόνυσος, ἐμάρνατο μείζονι χάρμῃ.</l>
<l n="278">καί τις ἀμερσινόοιο κατάσχετος ἅλματι λύσσης</l>
<l n="279">Βασσαρὶς Ἰνδὸν Ἄρηα μετέστιχε θυιὰς Ἐνυώ,</l>
<l n="280">ἀμφὶ, σέ, Λύδιε δαῖμον· ἀπὸ πλοκάμοιο δὲ Βάκχης </l>
<l n="281">ἀφλεγέος σελάγιζε κατʼ αὐχένος αὐτόματον πῦρ.</l>
<l n="282">καὶ βριαρῶν προμάχων ἑτερόζυγον ἑσμὸν ἐγείρων</l>
<l n="283">αὐλὸς ἐπεσμαράγησεν ἀγέστρατον Ἄρεος Ἠχώ,</l>
<l n="284">καὶ διδύμαις παλάμῃσι φιλοσμαράγων Κορυβάντων</l>
<l n="285">ἄντυγες ἀμφιπλῆγος ἀνεκρούοντο βοείης, </l>
<l n="286">κύμβαλα δʼ ἐκροτάλιζε, μεταλλάξασα δὲ μολπὴν</l>
<l n="287">Πανιὰς ἡδυμέλεια μόθους ἐμελίζετο σύριγξ·</l>
<l n="288">ἀντιβίων δὲ δάλαγγες ἐπέβρεμον· ἀμφιλαφεῖς δὲ</l>
<pb id="v.2.p.390"/>
<l n="289">ἠερόθεν πτερόεντες ἀνερροίζησαν ὀιστοί.</l>
<l n="290">λίγξε βιός, βόμβησε λίθος, μυκήσατο σάλπιγξ. </l>
<l n="291">ἀλλʼ ὅτε δὴ πόρον ἷξον, ὅπῃ πεφορημένος ὁλκῷ</l>
<l n="292">λευκὸν ὕδωρ μεθύοντι ῥόῳ φοίνιξεν Ὑδάσπης,</l>
<l n="293">δὴ τότε Βάκχος ἄυσε βαρυσμαράγων ἀπὸ λαιμῶν,</l>
<l n="294">ὁππόσον ἐννεάχιλος ἐπέβρεμεν ἑσμὸς Ἑνυοὺς</l>
<l n="295">φρικτὸν ὁμολώσσων στομάτων θρόον· ἀσταθέες δὲ </l>
<l n="296">ξανθὸν ἀλυσκάζοντες ἐπὶ ῥόον ὤκλασαν Ἰνδοί,</l>
<l n="297">ἄλλοι δʼ ἐν πεδίῳ· στρατιὴ δʼ ἐμερίζετο Βάκχου,</l>
<l n="298">δυσμενέας κτείνουσα καὶ ἐν δαπέδῳ καὶ Ὑδάσπῃ,</l>
<l n="299">δίψῃ καρχαλέῃ κεκαφηότος, ὁππότε γαίης</l>
<l n="300">ἠὼς μέσσον ἀνέσχε, καὶ ἔτρεμε θερμὸς ὁδίτης </l>
<l n="301">αἴθοπος Ἠελίοιο μεσημβρίζουσαν ἱμάσθλην.</l>
<l n="302">καὶ θεὸς ἀμπελόεις προκαλίζετο κοίρανον Ἰνδῶν,</l>
<l n="303">μῦθον ἀπειλητῆρα χέων λυσσώδεϊ λαιμῷ·</l>
<l n="304">‘τίς φόβος; εἰ ποταμοῖο φέρει γένος ὄρχαμος Ἰνδῶν,</l>
<l n="305">οὐρανόθεν λάχον αἷμα· χερειότερος δὲ Λυαίου </l>
<l n="306">Δηριάδης ὑπέροπλος, ὅσον Διός ἐστιν Ὑδάσπης.</l>
<l n="307">ἢν δʼ ἐθέλω, νεφέων σχεδὸν ἵσταμαι· ἢν δʼ ἐθελήσω,</l>
<l n="308">ἵξεται ἰθυκέλευθον ἐμὸν βέλος ἄχρι Σελήνης.</l>
<l n="309">εἰ δὲ μέγα φρονέεις μεθέπων κεραελκέα μορφήν,</l>
<l n="310">εἰ δύνασαι, προμάχιζε βοοκραίρῳ Διονύσῳ.’ </l>
<l n="311">ὣς φαμένου βρυχηδὸν ἐμυκήσαντο μαχηταί·</l>
<l n="312">ἄλλῳ δʼ ἄλλος ἔριζε συναιχμάζων Διονύσῳ.</l>
<l n="313">αἰγείοις δὲ πόδεσσιν ἐμάρνατο μειλίχιος Πάν,</l>
<l n="314">ὀξὺ δὲ τοξευτῆρος ὅλον κενεῶνα χαράξας</l>
<l n="315">θηγαλέῃ Μελανῆος ἀνέσχισε γαστέρα χηλῇ, </l>
<l n="316">ποινὴν ἕλκος ἔχοντος ἀπαιτίζων Ὑμεναίου,</l>
<pb id="v.2.p.392"/>
<l n="317">ὄφρα πυρισφρήγιστον ἐλαφρίσσειεν ἀνίην</l>
<l n="318">ὄμμασιν ἀκλαύτοισιν ὀδυρομένου Διονύσου.</l>
<l n="319">Λυσσήεις δʼ Ἰόβακχος ἐπέδραμε δηιοτῆτι,</l>
<l n="320">καὶ νεφέων ἔψαυσε καὶ ἥψατο χερσὶν Ὀλύμπου, </l>
<l n="321">ἄλλοτε μηκύνων ταναὸν δέμας, αἰθέρι γείτων,</l>
<l n="322">καὶ χθονὶ ταρσὸν ἔπηξε, καὶ ἠέρα τύψε καρήνῳ.</l>
<l n="323">τοῖσι δὲ μαρναμένοισιν ἐπήλυθεν Ἕσπερος ἀστήρ,</l>
<l n="324">λύων Ἰνδοφόνοιο θεμείλια δηιοτῆτος.</l>
<l n="325">Ἄρεϊ δʼ ὑπνώοντι παρίστατο νεύματι Ῥείης </l>
<l n="326">φάσματα ποικίλλουσα δολοπλόκος ὄψις ὀνείρου,</l>
<l n="327">τοῖον ἔπος βοόωσα, νόθῃ σκιοειδέι μορφῇ·</l>
<l n="328">‘Ἆρες, Ἄρες, σὺ μὲν εὗδε, δυσίμερε, μοῦνος ἰαύων</l>
<l n="329">χαλκοχίτων· Παφίην δὲ τὸ δεύτερον ὑψόθι λέκτρων</l>
<l n="330">ὑμετέρην Ἥφαιστος ἔχει προτέρην Ἀφροδίτην, </l>
<l n="331">ἐκ δὲ δόμων ἐδίωκε Χάριν, ζηλήμονα νύμφην·</l>
<l n="332">ἀρχαίην δὲ δάμαρτα παλίνδρομον εἰς γάμον ἕλκων</l>
<l n="333">αὐτὸς Ἔρως τόξευεν ἀναινομένην Ἀφροδίτην,</l>
<l n="334">Ἡφαίστῳ γενετῆρι φέρων χάριν. ἀλλὰ καὶ αὐτὴ</l>
<l n="335">Ζῆνα μέγαν παρέπεισε πόθων ἀδίδακτος Ἀθήνη, </l>
<l n="336">παρθενικὴ δολόμητις, ὅπως Ἥφαιστον ἀλύξῃ,</l>
<l n="337">μνησαμένη νόθα λέκτρα πεδοτρεφέων Ὑμεναίων,</l>
<l n="338">μὴ προτέρου μετὰ πότμον Ἐρεχθέος ἄρσενι μαζῷ</l>
<l n="339">ἄλλον ἀεξήσειε νεώτερον υἱὸν ἀρούρης.</l>
<l n="340">ἔγρεο, καὶ Θρήισσαν ἰὼν ἐπὶ πέζαν ἐρίπνης </l>
<l n="341">δέρκεο σὴν Κυθέρειαν ἐθήμονος ἔνδοθι Λήμνου,</l>
<l n="342">δέρκεο, πῶς προπύλαια Πάφου καὶ ἐδέθλια Κύπρου</l>
<l n="343">ἄνθεσιν ἐστεφάνωσεν ὁμόστολος ἑσμὸς Ἐρώτων,</l>
<pb id="v.2.p.394"/>
<l n="344">Βυβλιάδων δʼ ἐπάκουε μελιζομένων Ἀφροδίτην</l>
<l n="345">καὶ νεαρὴν φιλότητα παλιννόστων ὑμεναίων. </l>
<l n="346">Ἆρες, ἐνοσφίσθης σέο Κύπριδος· ἀνδροφόνον γὰρ</l>
<l n="347">ὁ βραδὺς ὠκὺν Ἄρηα παρέδραμε. μέλπε καὶ αὐτὸς</l>
<l n="348">Ἡφαίστῳ πυρόεντι συναπτομένην Ἀφροδίτην.</l>
<l n="349">Σικελίης δʼ ἐπίβηθι, παρισταμένους δὲ καμίνῳ</l>
<l n="350">λίσσεό μοι Κύκλωπας· ἀριστοπόνου δὲ καὶ αὐτοὶ </l>
<l n="351">ἴδμονες Ἡφαίστοιο, σοφῶν ζηλήμονες ἔργων,</l>
<l n="352">σοὶ δόλον ἐντύνουσι, καὶ ἀρχαίῳ σέο δεσμῷ</l>
<l n="353">ὁπλότερον τελέσουσιν ὁμοίιον, ὄφρα καὶ αὐτὸς</l>
<l n="354">ἀμφοτέρους δολίῃσιν ἀλυκτοπέδῃσι πιέζων</l>
<l n="355">δήσῃς φῶρα γάμοιο τεῷ ποινήτορι δεσμῷ, </l>
<l n="356">εἰλιπόδην Ἥφαιστον ἐπισφίγξας Ἀφροδίτῃ·</l>
<l n="357">καί σε θεοὶ ξύμπαντες ἐπαινήσουσιν Ὀλύμπου</l>
<l n="358">δέσμιον ἀγρεύσαντα τεῶν συλήτορα λέκτρων.</l>
<l n="359">ἔγρεο, καὶ σὺ γένοιο δολοπλόκος· ἔγρεο, νύμφης</l>
<l n="360">ἁρπαμένης ἀλέγιζε. τί σοι κακὰ Δηριαδῆος; </l>
<l n="361">σιγῇ ἐφʼ ἡμείων, Φαέθων μὴ μῦθον ἀκούσῃ.’</l>
<l n="362">ὣς φαμένη πεπότητο. καὶ αὐτίκα κῶμα τινάξας</l>
<l n="363">πρώιον ἀρτιχάρακτον ὀπιπεύων φάος Ἠοῦς</l>
<l n="364">θερμὸς Ἄρης ἀνέπαλτο, Φόβον καὶ Δεῖμον ἐγείρας</l>
<l n="365">ζεῦξαι φοίνιον ἄρμα ταχύδρομον· οἱ δὲ τοκῆι </l>
<l n="366">σπερχομένῳ πείθοντο· καὶ ἀγκυλόδοντι χαλινῷ</l>
<l n="367">Δεῖμος ἐριπτοίητος ἐπισφίγξας γένυν ἵππων</l>
<l n="368">δέσμιον αὐχένα δοῦλον ἐπεσφήκωσε λεπάδνῳ,</l>
<l n="369">ζεύγλην δʼ ἀμφὶς ἔδησεν· Ἄρης δʼ ἐπεβήσατο δίφρου·</l>
<l n="370">καὶ Φόβος ἡνιόχευεν ὄχον πατρῷον ἐλαύνων, </l>
<l n="371">εἰς Πάφον ἐκ Λιβάνου πεφορημένος, ἐκ δὲ Κυθήρων</l>
<l n="372">ἄστατον ἔτραπεν ἄρμα Κεραστίδος εἰς χθόνα Κύπρου·</l>
<l n="373">πολλάκι, πολλάκι Λῆμνον ἐδέρκετο, καὶ πλέον ἄλλων</l>
<l n="374">ζηλήμων σκοπίαζε πυρίπνοον ἐσχαρεῶνα,</l>
<pb id="v.2.p.396"/>
<l n="375">Κύπριν ἀνιχνεύων τροχαλῷ ζηλήμονι ταρσῷ, </l>
<l n="376">εἴ μιν ἐσαθρήσειε παρʼ Ἡφαίστοιο καμίνοις,</l>
<l n="377">ὡς πάρος, ἱσταμένην, καὶ ἐδείδιε, μή οἱ ὀπωπὴν</l>
<l n="378">καπνὸς ἀμαλδύνειε μελαινομένης Ἀφροδίτης.</l>
<l n="379">ἔδραμε καὶ μετὰ Λῆμνον ἐς οὐρανόν, ὄφρα σιδήρῳ</l>
<l n="380">νυμφιδίην μακάρεσσιν ἀναστήσειεν Ἐνυώ, </l>
<l n="381">καὶ Διὶ καὶ Φαέθοντι καὶ Ἡφαίστῳ καὶ Ἀθήνῃ.</l>
</div1>
<pb id="v.2.p.398"/>
<div1 type="book" n="30">
<argument>
<l n="1">ἐν δὲ τριηκοστῷ μετὰ νέρτερον οἶκον ἀνάγκης</l>
<l n="2">Τέκταφον Εὐρυμέδων δεδαϊγμένον Ἄιδι πέμπει.</l>
</argument>
<l n="1">ὣς ὁ μὲν ἑπτάζωνον ἐς οὐρανὸν ἔδραμεν Ἄρης</l>
<l n="2">ζηλήμων, βαρύμηνις. ἐς ὑσμίνην δὲ χορεύων</l>
<l n="3">θαρσήεις Διόνυσος ἐπέχραεν αἴθοπι λαῷ,</l>
<l n="4">πῇ μὲν ἐνὶ πρώτοισι θορὼν ἐνοσίχθονι παλμῷ,</l>
<l n="5">πῇ δὲ μέσος προμάχοισιν· ἀκοντιστῆρι δὲ θύρσῳ </l>
<l n="6">κυανέης ἤμησε θαλύσια δηιοτῆτος, </l>
<l n="8">δυσμενέος δὲ φάλαγγος ἐμαίνετο φῦλα δαΐζων· </l>
<l n="7">καὶ Σατύρους θάρσυνεν ἐς Ἄρεα Δηριαδῆος, </l>
<l n="9">ὡς ἴδε Βάκχος Ἄρηα λελοιπότα φύλοπιν Ἰνδῶν· </l>
<l n="10">ἄλλῳ δʼ ἄλλος ἔριζε. κορυμβοφόρου δὲ κυδοιμοῦ </l>
<l n="11">δεξιτερὸν στόμα λάβρον ἐπιτρέψας Διονύσῳ</l>
<l n="12">λαιὸν Ἀρισταῖος κέρας ἔτρεχε δηιοτῆτος.</l>
<l n="13">καὶ Βρομίου θεράποντος ὀπιπεύων ἔτι Μορρεὺς</l>
<l n="14">μαρναμένους πετάλοισι καὶ ἀνθεμόεντι βελέμνῳ</l>
<l n="15">ἄφρονι Δηριάδῃ πολυθαμβέα ῥήξατο φωνήν· </l>
<l n="16">‘Δηριάδη, τί τὸ θάμβος; ἐμοὶ πίπτουσι μαχηταί,</l>
<l n="17">βαλλόμενοι θύρσοισι καὶ οὐτιδανοῖσι πετήλοις,</l>
<l n="18">ὁπλοφόρους δʼ ὀλέκουσιν ἀνάσπιδες· ἀκλινέες δὲ</l>
<l n="19">Βασσαρίδες, πελέκεσσι καὶ ἀμφιπλῆγι μαχαίρῃ</l>
<l n="20">τυπτόμεναι, μίμνουσιν ἀνούτατοι. εἰ θέμις εἰπεῖν, </l>
<l n="21">καὶ σύ, λιπών, σκηπτοῦχε, τεὴν χαλκήλατον αἰχμὴν</l>
<pb id="v.2.p.400"/>
<l n="22">οἴνοπα θύρσον ἄειρε μιαιφόνον, ὅττι σιδήρου</l>
<l n="23">δυσμενέες πολὺ μᾶλλον ἀριστεύουσι κορύμβοις.</l>
<l n="24">οὕ ποτε τοῖον ὄπωπα μόθου τύπον· οὐτιδανοὶ δὲ</l>
<l n="25">θύρσοι ἀκοντιστῆρες ἀρείονές εἰσιν ἀκόντων. </l>
<l n="26">δὸς καὶ ἐμοὶ κλονέειν χλοερὸν βέλος· ἡμέτεροι γὰρ</l>
<l n="27">ἀπτολέμου νάρθηκος ἐνικήθησαν ὀιστοί·</l>
<l n="28">δός μοι ξανθὰ πέδιλα φορήμεναι, ὅττι καὶ αὐταὶ</l>
<l n="29">ἀρραγέες κνημῖδες ὑπεκλίνοντο κοθόρνοις.</l>
<l n="30">τί πλέον, εἰ χάλκειον ἔχω σάκος, εὖτε γυναῖκες </l>
<l n="31">μᾶλλον ἀριστεύουσιν ἀτευχέες, ἐν δὲ κυδοιμοῖς</l>
<l n="32">κύμβαλα δινεύουσι, καὶ ὀκλάζουσι μαχηταί,</l>
<l n="33">καὶ στεφάνοις τρυφάλεια καὶ εἴκαθε νεβρίδι θώρηξ;</l>
<l n="34">πολλάκι δʼ ἀντικέλευθος ἀνουτήτου Διονύσου</l>
<l n="35">ὠισάμην ἄρρηκτον ἀνασχίσσαι κενεῶνα, </l>
<l n="36">πέμπων εὔσκοπα δοῦρα, καὶ ὡς ἔψαυε Λυαίου,</l>
<l n="37">ὀξυβελὴς ἄγναμπτος ἐκάμπτετο χαλκὸς ἀκόντων.’</l>
<l n="38">ὣς φαμένου μείδησεν ἄναξ θρασύς, ἀμφὶ δὲ γαμβρῷ</l>
<l n="39">ὄμματα λοξὰ τίταινε χόλου κήρυκι σιωπῇ·</l>
<l n="40">καί οἱ ἀπειλήτειραν ἀπερροίβδησεν ἰωήν· </l>
<l n="41">‘τί τρομέεις Διόνυσον ἀτευχέα, νήπιε Μορρεῦ;</l>
<l n="42">ἡδὺς ὁ δειμαίνων Σατύρων παίζουσαν Ἐνυώ.’</l>
<l n="43">ὣς φάμενος θάρσυνεν ἀταρβέι γαμβρὸν ἀπειλῇ.</l>
<l n="44">καὶ Βρομίου προμάχοισι πέλωρ ἐκορύσσετο Μορρεύς·</l>
<l n="45">οὔτασε δʼ Εὐρυμέδοντα, μέσον βουβῶνα χαράξας </l>
<l n="46">ἔγχεϊ φοινήεντι· διαΐσσουσα δὲ μηροῦ</l>
<l n="47">πιαλέην τάμε σάρκα λιπόχροα θυιὰς ἀκωκή·</l>
<l n="48">γούνατι δʼ ὀκλάζοντι χαμαὶ πέσε. Χαλκοχίτων δὲ</l>
<l n="49">Ἄλκων οὐκ ἀμέλησε κασιγνήτοιο πεσόντος,</l>
<l n="50">ἀλλὰ βιαζομένῳ πρόμος ἤλυθεν ἔγχος ἀείρων </l>
<l n="51">καὶ σάκος εὐδίνητον· ὅλον δʼ ἐκάλυπτε μαχητήν,</l>
<pb id="v.2.p.402"/>
<l n="52">ἀσπίδι πυργώσας δέμας ἀνέρος, ἀντιβίοις δὲ</l>
<l n="53">σείων ἔνθα καὶ ἔνθα παλινδίνητον ἀκωκὴν</l>
<l n="54">γνωτῷ γνωτὸς ἄμυνε· καὶ οὐταμένῳ περιβαίνων,</l>
<l n="55">οἷα περὶ σκύμνοισι λέων, βρυχήσατο λαιμῷ, </l>
<l n="56">χείλεϊ λυσσήεντι χέων Κορυβαντίδα φωνήν.</l>
<l n="57">καί μιν ὀπιπεύων κυκλούμενον ἴδμονι ταρσῷ </l>
<l n="60">γνωτοῦ κεκλιμένοιο προασπιστῆρα Καβείρου </l>
<l n="58">ἰσοφυὴς Τυφῶνι πέλωρ βακχεύετο Μορρεύς, </l>
<l n="59">γνωτοῖς διχθαδίοις κεκορυθμένος, ὄφρά κε μήτηρ </l>
<l n="61">δίζυγα δακρύσειεν ὀλωλότα τέκνα Καβειρώ, </l>
<l n="62">εἰς μίνα ἠριγένειαν ἑνὶ τμηθέντα σιδήρῳ.</l>
<l n="63">καί νύ κεν ἀμφοτέρους ἰσοελκέι δῶκεν ὀλέθρῳ,</l>
<l n="64">ἀλλὰ διὰ στομάτων βεβιημένον ἄσθμα τιταίνων</l>
<l n="65">Λήμνιον Εὐρυμέδων γενέτην ἐκαλέσσατο φωνῇ. </l>
<l n="66">‘ὦ πάτερ, ἐργοπόνοιο πυρίπνοε κοίρανε τέχνης,</l>
<l n="67">δός μοι ὀφειλομένην προτέρην χάριν, ὁππότε μούνη</l>
<l n="68">Σικελίην τρικάρηνον ἁλωιὰς ἥρπασε Δηώ,</l>
<l n="69">δῶρα καλυπτομένης ὀπτήρια Περσεφονείης,</l>
<l n="70">ἑσπερίους δʼ ἀνέκοψε τεοὺς φυσήτορας ἀσκοὺς </l>
<l n="71">καὶ πλατὺν ἐσχαρεῶνα καὶ ἅρπαγα σεῖο πυράγρην·</l>
<l n="72">ἀλλά μιν ἐπτοίησα προασπίζων γενετῆρος,</l>
<l n="73">ἄκμονος ὑμετέροιο βοηθόος· ἐξ ἐμέθεν δὲ</l>
<l n="74">σῷ Σικελῷ σπινθῆρι μέλας θερμαίνεται ἀήρ.</l>
<l n="75">ῥύεό μοι σέο παῖδα, τὸν ἄγριος οὔτασε Μορρεύς.’ </l>
<l n="76">εἶπε, καὶ οὐρανόθεν πυρόεις Ἥφαιστος ὀρυύσας</l>
<l n="77">σύγγονον ἀμφελέλιζε πολυσχιδὲς ἁλλόμενον πῦρ,</l>
<l n="78">δινεύων παλάμῃ πυρόεν βέλος· ἀμφὶ δὲ δειρὴν</l>
<l n="79">Μορρέος αὐτοέλικτος ἑλίσσετο πυρσὸς ἐχέφρων,</l>
<l n="80">αὐχένι μιτρώσας πυριθαλπέος ὁρμὸν ἀνάγκης </l>
<l n="81">εἰλυφόων· πυρόεν δὲ μετὰ στέφος ἀνθερεῶνος</l>
<l n="82">ταρσὸν ἐς ἐσχατόωντα θορὼν ἐπιβήτορι παλμῷ</l>
<l n="83">ἀμφὶ πόδα προμάχοιο πυρίπλοκον ἔπλεκε σειρήν,</l>
<pb id="v.2.p.404"/>
<l n="84">σείων ἐν δαπέδῳ σταθερὸν σέλας ἅλματι πεζῷ·</l>
<l n="85">θερμάνθη δὲ κάρηνον ἀναπτομένης τρυφαλείης. </l>
<l n="86">καί νύ κεν ἐπρήνικτο τυπεὶς φλογόεντι βελέμνῳ,</l>
<l n="87">εἰ μὴ Δηριάδαο πατὴρ ἤμυνεν Ὑδάσπης·</l>
<l n="88">ἧστο γὰρ ὑσμίνην δεδοκημένος ὑψόθι πέτρης,</l>
<l n="89">ταυροφοὴς νόθον εἶδος ἔχων βροτοειδέι μορφῇ·</l>
<l n="90">ὅς μιν ἀνεζώγρησε χέων ἀντίπνοον ὕδωρ, </l>
<l n="91">ψύχων θερμὸν ἄημα πυριβλήτοιο προσώπου,</l>
<l n="92">λύματα τεφρήεντα διασμήχων τρυφαλείης·</l>
<l n="93">Μορρέα δʼ ἁρπάξας ζοφερῇ χλαίνωσεν ὀμίχλῃ,</l>
<l n="94">πορφυρέῃ νεφέλῃ κεκαλυμμένα γυῖα καλύψας,</l>
<l n="95">μή μιν ἀποκτείνειε σελασφόρος ἀμφιγυήεις, </l>
<l n="96">Λήμνιον αἰθύσσων θανατηφόρον ἁπτόμενον πῦρ,</l>
<l n="97">μὴ προτέρου φθιμένοιο γέρων φιλότεκνος Ὑδάσπης</l>
<l n="98">γαμβρὸν ἴδῃ πάλιν ἄλλον ὀλωλότα Δηριαδῆος,</l>
<l n="99">μηδὲ μόρον Μορρῆος ἅμα κλαύσειεν Ὀρόντῃ.</l>
<l n="100">Πυρσοφόρος δʼ Ἥφαιστος ὅλους ἐδίωκε μαχητὰς </l>
<l n="101">ἱσταμένοθς περὶ παῖδα νεούτατον, ὑψόθι δʼ ὤμου</l>
<l n="102">υἱὸν ἐλαφρίζων ἐπερείσατο γείτονι φηγῷ,</l>
<l n="103">νόσφιν ἀπὸ φλοίσβοιο, καὶ ἐζώγρησε πεσόντα, <note n="1" place="unspecified" anchored="yes">So MSS.: Ludsich paqo/nta.</note>
</l>
<l n="104">οὐταμένῳ βουβῶνι φερέσβια φάρμακα πάσσων.</l>
<l n="105">οὐδὲ μόθου προτέροιο λελασμένος ἔπλετο Μορρεύς· </l>
<l n="106">ἀλλὰ πάλιν κεκόρυστο φυγὼν πυρόεσσαν Ἐνυὼ</l>
<l n="107">καὶ πρόμον ἀστράπτοντα καὶ αἰθαλόεσσαν ἀκωκήν·</l>
<l n="108">καὶ Φλόγιον Στροφίοιο πολύστροφον υἷα καχήσας</l>
<l n="109">ἔκτανεν, ὀρχηστῆρα φιλοσκάρθμου Διονύσου,</l>
<l n="110">ὅς τις ἀδακρύτοιο παρʼ εἰλαπίνῃσι Λυαίου </l>
<l n="111">ἀνταιτύπων ἐλέλιζε πολύτροπα δάκτυλα χειρῶν,</l>
<l n="112">καὶ θάνατον Φαέθοντος ἐχέφρονι χειρὶ τινάσσων</l>
<pb id="v.2.p.406"/>
<l n="113">δαιτυμόνας ποίησεν ἀήθεα δάκρυα λείβειν,</l>
<l n="114">ψευδαλέου Φαέθοντος ἐπικλαίοντας ὀλέθρῳ·</l>
<l n="115">καὶ νέον αἰθαλόεντα καὶ αὐτοκύλιστον ὑφαίνων </l>
<l n="116">λευγαλέον πόρε πένθος ἀπενθήτῳ Διονύσῳ.</l>
<l n="117">τοῦτον ἰδὼν σκαίροντα δορυσσόος ἔννεπε Μορρεύς·</l>
<l n="118">‘ἀλλοῖος χορὸς οὗτος, ὃν ἔπλεκες ἄγχι τραπέζης·</l>
<l n="119">ὀρχηθμὸν γελόωντα παρὰ κρητῆρι τιταίνων</l>
<l n="120">ὀρχηθμὸν στονόεντα πόθεν μετὰ δῆριν ὑφαίνεις; </l>
<l n="121">εἰ δὲ καὶ οἶστρος ἔχει σε χοροστασίης Διονύσου,</l>
<l n="122">Ἄιδι μυστιπόλευε, καὶ οὐ γύψοιο χατίζεις</l>
<l n="123">αὐτοβαφῆ μεθέπων κεκονιμένα κύκλα προσώπου·</l>
<l n="124">ἢν ἐθέλῃς δέ, χόρευε φιλοθρήνῳ παρὰ Λήθῃ,</l>
<l n="125">Περσεφόνη δʼ ἀγέλαστος ἀγαλλέσθω σέο μολπῇ.’ </l>
<l n="126">ἔννεπε κυδιόων, καὶ ἐπέδραμεν ἶσος ἀέλλῃ,</l>
<l n="127">Σειληνοὺς δʼ ἐφόβησεν. ἀμαιμακέτῳ δὲ μαχαίρῃ</l>
<l n="128">Τέκταφος ὡμάρτησε σακέσπαλος, ὅν ποτε δήσας</l>
<l n="129">Δηριάδης ἔκρυψεν ἕσω γλαφυροῖο βερέθρου.</l>
<l n="130">οὐδὲ φυγεῖν μόρον εὗρε τὸ δεύτερον· ἐν γὰρ ἀνάγκῃ </l>
<l n="131">τίς δύναταί ποτε πότμον ἀπʼ ἀνέρος ἐχθρὸν ἐρύκειν,</l>
<l n="132">νηλὴς πανδαμάτειρα θανεῖν ὅτε Μοῖρα κελεύει;</l>
<l n="133">οὐ γὰρ Τέκταφον εὗρε δόλος θνήσκοντα σαῶσαι,</l>
<l n="134">ὃς τότε λυσσώων στρατιὴν ἐδίωξε Λυαίου,</l>
<l n="135">εὐκεράων Σατύρων φιλοπαίγμονα γυῖα δαΐζων· </l>
<l n="136">ἐγρεμόθου δʼ ἤμησε Πυλαιέος ἀνθερεῶνα,</l>
<l n="137">Ὀνθυρίου δὲ μέτωπον ἀφειδέι τύψε μαχαίρῃ,</l>
<l n="138">καὶ Πίθον εὐρύστερνον ἀπηλοίησε διδήρῳ.</l>
<l n="139">καί νύ κεν ἄλλον ὅμιλον ἐπασσυτέρων κτάνε Βάκχων,</l>
<l n="140">ἀλλά μιν Εὐρυμέδων ταχὺς ἔδρακε, καί οἱ ὑπέστη </l>
<l n="141">δίστομον ἀντιβίην Κορυβαντίδα χειρὶ τινάσσων·</l>
<l n="142">ἔθλασε δʼ ἄκρα μέτωπα· διχαζομένου δὲ καρήνου</l>
<pb id="v.2.p.408"/>
<l n="143">ὄρθιος αἱμαλέης ἀνεκήκιεν αὐλὸς ἐέρσης·</l>
<l n="144">καὶ πρόμος εἰς χθόνα πῖπτε, περιρραίνων δὲ κονίην</l>
<l n="145">ἡμιθανὴς κεκύλιστο, πεδοσκαφέος δὲ μελάθρου </l>
<l n="146">ἀρχαίην κακότητα καὶ ὁπλοτέρης λίνα Μοίρης</l>
<l n="147">ἔστενε, καὶ δολίου μεμνημένος εἰσέτι φίλτρου</l>
<l n="148">παιδὸς ἀλεξικάκου κινυρῇ βρυχήσατο φωνῇ,</l>
<l n="149">τοῦ δὲ κινυρομένοιο κατέρρεε δάκρυα λύθρῳ·</l>
<l n="150">‘μῆτερ ἐμὴ καὶ μαῖα, δολοπλόκε δύσγαμε κούρη, </l>
<l n="151">τίπτέ μοι οὐ σχεδὸν ἦλθες, ὅτʼ ἐγγύθεν ἦλθον ὀλέθρου;</l>
<l n="152">νῦν πόθεν οὐ χραίσμησας ἐμοὶ πάλιν, ἄτρομε κούρη;</l>
<l n="153">πῇ σέο φίλτρον ἔβη φυσίζοον; ἦ ῥα φυλάσσεις</l>
<l n="154">πιστὰ τεῷ ζώοντι καὶ οὐ θνήσκοντι τοκῆι;</l>
<l n="155">εἰ δόλος ἐξ Ἀίδαο δυνήσεται ἄνδρα κομίζειν, </l>
<l n="156">δίζεό μοι δόλον ἄλλον ἀρείονα, δίζεο βουλὴν</l>
<l n="157">κερδαλέην θανάτοιο, μετὰ χθονίους κενεῶνας</l>
<l n="158">ὄφρα πύλας Ἀίδαο καὶ ἐν πολέμοισιν ἀλύξω,</l>
<l n="159">εἰ πέλε νόστιμος οἶμος ἀνοστήτοιο βερέθρου.’</l>
<l n="160">τοῖον ἔπος μόγις εἶπε, καὶ οὐκέτι πείθετο φωνή. </l>
<l n="161">καὶ γενέτην ὁρόωσα νεούτατον ὑψόθι πύργου</l>
<l n="162">οἰκτρὴ ποικιλόδακρυς ἀνέβλυε πενθάδα φωνὴν</l>
<l n="163">ἠερίη· σκολιὴν δὲ κόμην ᾔσχυνε κονίῃ,</l>
<l n="164">στήθεα γυμνώσασα δαϊζομένοιο χιτῶνος,</l>
<l n="165">καὶ κεφαλὴν ἤρασσεν· ἀνηκέστῳ δὲ τοκῆι, </l>
<l n="166">οἷά περ εἰσαΐοντι, τόσην ἐφθέγξατο φωνήν·</l>
<l n="167">‘υἱὲ πάτερ βαρύποτμε γαλακτοφόρου σέο κούρης,</l>
<l n="168">σήμερον ἀπνεύστοις ἐπὶ χείλεσι σεῖο θανόντος</l>
<l n="169">ποῖον ἔχω γλάγος ἄλλο φερέσβιον, ᾧ ἔπι δειλὴ</l>
<l n="170">ψυχὴν ὑμετέρην παλινάγρετον εἰς σὲ κομίσσω;</l>
<l n="171">ποῖον ἐγὼ πάλιν ἄλλον ἀρηγόνα μαζὸν ὀρέξω;</l>
<pb id="v.2.p.410"/>
<l n="172">αἴθε καὶ Ἀιδονῆα δυνήσομαι ἠπεροπεύειν.</l>
<l n="173">σοί, πάτερ, ἓν γέρας ἄλλο φυλάσσεται· οὐ γὰρ ἐάσω</l>
<l n="174">μοῦνον ἐνὶ φθιμένοις σε· σὺ δὲ κταμένης σέο κούρης</l>
<l n="175">δέξο καὶ αὐχένος αἷμα μετὰ προτέρου γάλα μαζοῦ. </l>
<l n="176">ἔλθετε, Δηριάδαο φυλάκτορες, ἀντὶ δὲ κείνου</l>
<l n="177">δείξατέ μοι μυχὸν ἄλλον ἔσω χθονός, ἧχι μολοῦσα</l>
<l n="178">νεκρὸν ἐμὸν γενετῆρα πάλιν ζώοντα τελέσσω·</l>
<l n="179">οὐκ Ἀίδης φυλάκεσσιν ὁμοίιος, ὄφρα τελέσσω</l>
<l n="180">λυσίπονον δόλον ἄλλον ἀοσσητῆρα τοκῆος. </l>
<l n="181">ἤθελον ἆορ ἐκεῖνο μιαιφόνον, ὄφρα δαμείην</l>
<l n="182">πατροφόνῳ βαρύθυμος ὀλισθήσασα σιδήρῳ.</l>
<l n="183">οὗτος, ὃς ἡμετέρου κεφαλὴν ἔτμηξε τοκῆος,</l>
<l n="184">κτεῖνε καὶ Ἠερίην μετὰ Τέκταφον, ὄφρά τις εἴπῃ·</l>
<l n="185">‘καὶ γενέτην καὶ παῖδα μιῇ πρήνιξε μαχαίρῃ.’’</l>
<l n="186">Ἕννεπε δακρυχέουσα· πόνος δʼ ἠέξετο μείζων.</l>
<l n="187">καὶ διδύμαις στρατιῇσιν ἐπερρίπιζεν Ἐνυώ <gap/>
</l>
<l n="188">Ταιναρίδην δʼ ἔκτεινε Δασύλλιον ἄορι Μορρεύς,</l>
<l n="189">μή ποτε δυσμενέεσσιν ἀπορρίψαντα βοείην,</l>
<l n="190">ἀντιβίοις ἀτίνακτον Ἀμυκλαῖον πολιήτην, </l>
<l n="191">γναθμοῦ δεξιτεροῖο παρʼ ὀστέον ἔγχος ἐρείσας.</l>
<l n="192">ἔκτανε δʼ Ἀλκιμάχειαν ὀρίδρομον, εἰν ἑνὶ θεσμῷ</l>
<l n="193">ἠνορέην καὶ κάλλος ὑπέρτερον ἥλικος ἥβης,</l>
<l n="194">κούρην Ἁρπαλίωνος ἐρισταφύλοιο τοκῆος,</l>
<l n="195">ἣ πέλε τολμήεσσα καὶ εἰς δόμον ἤλυθεν Ἥρης </l>
<l n="196">κισσὸν ἀερτάζουσα, τὸν Ἀργολὶς ἔστυγε δαίμων,</l>
<l n="197">ὅσσον ἐρευθιόωσαν ἐθήμονα φίλατο ῥοιήν·</l>
<l n="198">καὶ βρέτας εὐποίητον ἐμάστιεν οἵνοπι θύρσῳ,</l>
<l n="199">χάλκεον ἀμπελόεντι δέμας πλήσσουσα κορύμβῳ,</l>
<l n="200">μητρυιὴν βαρύμηνιν ἀτιμάζουσα Λυαίου. </l>
<l n="201">οὐδὲ χόλον δασπλῆτα καθαψαμένης φύγεν Ἥρης</l>
<l n="202">Λημνιὰς Ἀλκιμάχεια θεημάχος· ἀλλʼ ἐνὶ γαίῃ</l>
<l n="203">ὀθνείῃ κτερέιστο, μετὰ πτολέμους δὲ τοκῆα</l>
<pb id="v.2.p.412"/>
<l n="204">οὐκ ἴδεν Ἁρπαλίωνα τὸ δεύτερον, οὐκ ἴδε πάτρην,</l>
<l n="205">Λῆμνον Ἰησονίης νυμφήιον Ὑψιπυλείης· </l>
<l n="206">ἀλλὰ παρὰ ξείνοισι χυτῇ κεκάλυπτο κονίῃ,</l>
<l n="207">πότμον ἀμειβομένη τιμήορον. ἆ μέγα δειλή,</l>
<l n="208">ἤμβροτεν Ἁρπαλίωνος, ἐνοσφίσθη δὲ Λυαίου.</l>
<l n="209">οὐδὲ δαϊζομένης ζαμενὴς ἐκορέσσατο Μορρεὺς</l>
<l n="210">μαινάδος Ἀλκιμάχης θεοπαίγμονος· ἀλλὰ καὶ αὐτὴν </l>
<l n="211">Ἤλιδα ναιετάουσαν Ὀλύμπιον οὖδας ἀρούρης</l>
<l n="212">Ἀλφειοῦ παρὰ χεῦμα φιλοστεφάνου ποταμοῖο</l>
<l n="213">ἔκτανε Κωδώνην ἔτι παρθένον. ἵλατε, Μοῖραι,</l>
<l n="214">οὐ πλοκάμους ἐλέαιρε μαραινομένοιο καρήνου,</l>
<l n="215">οὐ ῥοδέην ἀκτῖνα κονιομένοιο προσώπου· </l>
<l n="216">οὐδὲ περὶ στέρνοισιν ἴσον τροχοειδέι μήλῳ</l>
<l n="217">μαζὸν ἰδὼν ἐλέαιρεν, ἀκαμπέα κέντορα μίτρης,</l>
<l n="218">οὐδὲ βαθυνομένοιο τομὴν ᾐδέσσατο μηροῦ,</l>
<l n="219">ἀλλὰ τόσον κτάνε κάλλος ἀώριον· οὐταμένη δὲ</l>
<l n="220">ἡ μὲν ἐπὶ χθονὶ πῖπτεν· ἀπειρεσίας δὲ διώκων </l>
<l n="221">μαινάδας εὐπέπλους κορυθαιόλος ἔκτανε Μορρεύς,</l>
<l n="222">Εὐρυπύλην Στερόπην τε Σόην τʼ ἤμησε μαχαίρῃ,</l>
<l n="223">καὶ Σταφύλην ἐδάιξεν, ἐρευθαλέην τε Γιγαρτὼ</l>
<l n="224">οὔτασε, καὶ ῥοδόεντος ὑπὲρ μαζοῖο τορήσας</l>
<l n="225">στέρνα Μελικταίνης φονίῳ πόρφυρε σιδήρῳ. </l>
<l n="226">καὶ φθονεροὶ Τελχῖνες ἐπεστρατόωντο κυδοιμῷ,</l>
<l n="227">ὃς μὲν ἔχων ἐλάτην περιμήκετον, ὃς δὲ κρανείου</l>
<l n="228">θάμνον ὅλον πρόρριζον, ὁ δὲ πρηῶνος ἀράξας</l>
<l n="229">ἄκρον ἀπηλοίησε, καὶ εἰς μόθον ἤιεν Ἰνδῶν</l>
<l n="230">λᾶαν ἀκοντιστῆρα μεμηνότι πήχεϊ σείων. </l>
<pb id="v.2.p.414"/>
<l n="231">Ἥρη δʼ ἀλλοπρόσαλλος ἐπιβρίθουσα Λυαίῳ</l>
<l n="232">δῶκε μένος καὶ θάρσος ἀγήνορι Δηριαδῆι,</l>
<l n="233">καί οἱ ἀριστεύοντι σελασφόρον ὤπασεν αἴγλην</l>
<l n="234">εἰς φόβον ἀντιβίοισι· κορυσσομένου δὲ φορῆος</l>
<l n="235">ἀσπίδος Ἰνδῴης ἀμαρύσσετο φοίνιος αἴγλη, </l>
<l n="236">καὶ κυνέης σελάγιζεν ὑπὲρ λόφον ἁλλομένη φλόξ.</l>
<l n="237">καὶ θρασὺς ἔτρεμε Βάκχος, ὅπως ἴδε Δηριαδῆος</l>
<l n="238">ὀμφαλὸν ἀστράπτοντα πυριβλήτοιο βοείης</l>
<l n="239">καὶ σέλας ἠερόφοιτον ἀναπτομένης τρυφαλείης·</l>
<l n="240">τὸν μὲν ἰδὼν Διόνυσος ἐθάμβεεν, οὐδέ οἱ ἔτλη </l>
<l n="241">ἀντιάσαι, νοέων δὲ κορυσσομένης δόλον Ἥρης</l>
<l n="242">ποσσὶν ἀναινομένοισιν ἐχάζετο δηιοτῆτος.</l>
<l n="243">καὶ τότε θαρσήεντες ἐπὶ κλόνον ἤιον Ἰνδοί,</l>
<l n="244">ὑσμίνην Βρομίοιο λελοιπότος· εἰσορόων δὲ</l>
<l n="245">Δηριάδης ἐδάϊζεν ἐπασσυτέρων στίχα Βάκχων </l>
<l n="246">ἐγχείην ἑκάτερθε παλινδίνητον ἑλίσσων.</l>
<l n="247">ἀσχαλόων δʼ Ἰόβακχος ἀνήιεν εἰς ῥάχιν ὕλης,</l>
<l n="248">καὶ κλονέειν ἀνέμοισιν ἐπέτρεπεν ἐλπίδα χάρμης,</l>
<l n="249">μητρυιῆς τρομέων χόλον ἄγριον. ἦλθε δʼ Ἀθήνη</l>
<l n="250">οὐρανόθεν· πρὸ γὰρ ἧκε διάκτορον ὑψιμέδων Ζεύς, </l>
<l n="251">γνωτὸν ὅπως φεύγοντα, φόβῳ πεφοβημένον Ἥρης,</l>
<l n="252">εἰς ἐνοπὴν ἐρύσειε μεταστρέψαντα μενοινήν·</l>
<l n="253">στῆ δʼ ὄπιθεν ξανθῆς δὲ κόμης ἐδράξατο Βάκχου,</l>
<l n="254">μούνῳ φαινομένη βλοσυρὴ θεός· ἐκ δὲ προσώπου</l>
<l n="255">μαρμαρυγὴν πυρόεσσαν ἀνηκόντιζον ὀπωπαί· </l>
<l n="256">καὶ νοεροὺς σπινθῆρας ἐπιπνείουσα Λυαίῳ</l>
<l n="257">μεμφομένῃ κοτέουσα φιλοπτολέμῳ φάτο φωνῇ·</l>
<l n="258">‘πῇ φεύγεις, Διόνυσε; τί σοι φόβος ἀντὶ κυδοιμοῦ;</l>
<l n="259">πῇ σέθεν ἄλκιμα θύρσα καὶ ἀμπελόεντες ὀιστοί;</l>
<l n="260">ἀμφὶ σέθεν τίνα μῦθον ἐμῷ Κρονίωνι βοήσω; </l>
<pb id="v.2.p.416"/>
<l n="261">ποῖον ἴδον κατὰ δῆριν ὀλωλότα κοίρανον Ἰνδῶν;</l>
<l n="262">ζώει Δηριάδης καὶ μάρναται εἰσέτι Μορρεύς.</l>
<l n="263">ποίην δʼ οὐρανίην ἐπεδείκνυες ἔμφυτον ἀλκήν;</l>
<l n="264">ἢ Λιβύης ἐπέβης; ἢ Περσέος εἶχες ἀγῶνα;</l>
<l n="265">ἢ Σθεννοῦς ἴδες ὄμμα λιθώπιδος ἠὲ καὶ αὐτῆς </l>
<l n="266">δύσμαχον Εὐρυάλης μυκώμενον ἀνθερεῶνα;</l>
<l n="267">ἢ πλοκάμους ἐνόησας ἐχιδνοκόμοιο Μεδούσης,</l>
<l n="268">καί σε πολυσπερέων περιδέδρομε χάσμα δρακόντων;</l>
<l n="269">οὐ Σεμέλη τέκε παῖδα μαχήμονα· Γοργοφόνον δὲ</l>
<l n="270">ἄξιον υἷα λόχευσεν ἐμοῦ Διὸς Ἀκρισιώνη· </l>
<l n="271">οὐ γὰρ ἐμὴν δρεπάνην πτερόεις ἀπεσείσατο Περσεύς,</l>
<l n="272">Ἑρμείαν δὲ γέραιρεν ἑῶν δωτῆρα πεδίλων.</l>
<l n="273">γείτονα μάρτυν ἔχω πετρώδεα θῆρα θαλάσσης·</l>
<l n="274">εἴρεό μοι Κηφῆα, τά περ κάμε Περσέος ἅρπη·</l>
<l n="275">ἀντολίην δʼ ἐρέεινε καὶ ἕσπερον· ἀμφότερον γάρ, </l>
<l n="276">Νηρεΐδες τρομέουσι τὸν Ἀνδρομέδης παρακοίτην,·</l>
<l n="277">Ἑσπερίδες μέλπουσι τὸν ἀμητῆρα Μεδούσης.</l>
<l n="278">Αἰακὸς ἀπτοίητος ὁμοίιος οὐ πέλε Βάκχῳ,</l>
<l n="279">οὐ φύγε Δηριάδην, οὐκ ἔτρεμε φύλοπιν Ἰνδῶν.</l>
<l n="280">χθιζὰ πάλιν σε φόβησεν Ἄραψ πρόμος; ἐξέτι κείνου </l>
<l n="281">ἅζομαι Ἄρεα θοῦρον ἰδεῖν <note n="1" place="unspecified" anchored="yes">Ludsich i)dw\n, Keydell i)dei=n. Athena speaks.</note> γενετῆρα Δυκούργου,</l>
<l n="282">ἀδρανίην βοόωντα φυγοπτολέμου Διονύσου.</l>
<l n="283">σὸς καὶ ἐμὸς γενέτης οὐκ ἔτρεμε δηιοτῆτα,</l>
<l n="284">εὖτε θεοὶ Τιτῆνες ἐθωρήχθησαν Ὀλύμπῳ.</l>
<l n="285">ποίην Ὀρσιβόην ληίσσαο δεσπότιν Ἰνδῶν; </l>
<l n="286">Χειροβίην οὐκ εἶδε δορικτήτην σέο Ῥείη.</l>
<l n="287">ἱλήκοι Διὸς εὖχος, ἀδελφεὸν οὔ σε καλέσσω</l>
<pb id="v.2.p.418"/>
<l n="288">Δηριάδην φεύγοντα καὶ ἀπτολέμων γένος Ἰνδῶν.</l>
<l n="289">ἀλλὰ λαβὼν σέο θύρσα πάλιν μιμνήσκεο χάρμης,</l>
<l n="290">καὶ στρατιῆς προμάχιζε, κορυσσομένῃσι δὲ Βάκχαις </l>
<l n="291">ὄψεαι εὐθώρηκα συναιχμάζουσαν Ἀθήνην,</l>
<l n="292">αἰγίδα κουφίζουσαν ἀνούτατον ὅπλον Ὀλύμπου.’</l>
<l n="293">ὣς φαμένη Βρομίῳ μένος ἔμπνεεν· αὐτὰρ ὁ θυμῷ</l>
<l n="294">θαρσήεις πολέμιζε τὸ δεύτερον, ἐσσομένης δὲ</l>
<l n="295">νίκης ἐλπίδα πᾶσαν ἐπέτρεπε Τριτογενείῃ. </l>
<l n="296">ἔνθα τίνα πρῶτον, τίνα δʼ ὕστατον ἔκτανε Βάκχος,</l>
<l n="297">ὁππότε μιν θάρσυνε μόθων ἀκόρητος Ἀθήνη;</l>
<l n="298">κτεῖνε μὲν ἀντιβίων ἑκατοντάδα νηλέι θύρσῳ,</l>
<l n="299">πολλοῖς δʼ ἕλκος ὄπασσε πολύτροπον ἔγχεϊ τύπτων</l>
<l n="300">ἠὲ φυτῶν ἑλίκεσσιν ἢ εὐόρπηκι κορύμβῳ, </l>
<l n="301">ἢ λίθον αἰχμάζων κραναὸν βέλος· οἱ δὲ τυπέντες</l>
<l n="302">δαιμονίῃ καναχηδὸν ἐβακχεύθησαν ἱμάσθλη.</l>
<l n="303">Φρίγγου δʼ οὔτασεν ὦμον ἀριστερὸν ὀξέι θύρσῳ·</l>
<l n="304">ὃς δὲ θορὼν ἀκίχητος ἐχάζετο· τὸν δὲ φυγόντα</l>
<l n="305">θηγαλέῳ βουπλῆγι κατεπρήνιξε Μελισσεύς. </l>
<l n="306">Ἐγρετίῳ δʼ ἐπόρουσε φιλεύιον ἔγχος ἑλίσσων</l>
<l n="307">θυρσομανὴς Διόνυσος ἑκηβόλος· ἱπταμένη δὲ</l>
<l n="308">Βακχιὰς ἐρροίζησε διʼ ἠέρος ἔγχεος αἰχμὴ</l>
<l n="309">ἄνδρα βαλεῖν ἐθέλουσα, καὶ Ἐγρετίοιο φυγόντος</l>
<l n="310">ἔχραε Βωλίγγεσσι, καὶ ἐγρεμόθους Ἀραχώτας </l>
<l n="311">εἰς φόβον ἐπτοίησε· φιλακρήτῳ δὲ πετήλῳ</l>
<l n="312">φρικτὰ δοριθρασέων ἐδαΐζετο φῦλα Σαλαγγῶν·</l>
<l n="313">καὶ στρατὸς ἐρτοίητο φερεσσακέων Ἀριηνῶν·</l>
<l n="314">καὶ προμάχους Φρίγγοιο καὶ Ἐγρετίοιο διώκων</l>
<l n="315">Εὔιος ἐπτοίησεν ὅλον στρατὸν Οὐατοκοίτην· </l>
<l n="316">καὶ Λύγον αἱματόεντος ἀπεστυφέλιξε κυδοιμοῦ</l>
<l n="317">ἀλκήεις Ἰόβακχος· ἐφεδρήσσοντα δὲ δένδρῳ</l>
<l n="318">οὔτασε Μειλανίωνα δολοπλόκον οἴνοπι θύρσῳ,</l>
<pb id="v.2.p.420"/>
<l n="319">Βασσαρίδας κρυφίοισιν ὀιστεύοντα βελέμνοις·</l>
<l n="320">ἀλλά μιν ἐζώγρησεν ἀπήμονα δύσμαχος Ἥρη, </l>
<l n="321">ὅττι δόλῳ κεκόρυστο καὶ ἔχραε πολλάκι Βάκχαις</l>
<l n="322">κρυπταδίοις πολέμοισιν· ἀεὶ δέ μιν ἔκρυφε πέτρη</l>
<l n="323">ἢ φυτὸν ὑψικάρηνον ὑποκλεφθέντα πετήλοις,</l>
<l n="324">ἀνέρας ἀφράστοισιν ὀιστεύοντα βελέμνοις.</l>
<l n="325">Ἰνδοὶ δʼ ἀνδροφόνοιο μετεσσεύοντο κυδοιμοῦ </l>
<l n="326">ἠνορέην τρομέοντες ἀνικήτου Διονύσου.</l>
</div1>
<pb id="v.2.p.422"/>
<div1 type="book" n="31">
<argument>
<l n="1">ἐν δὲ τριηκοστῷ πρώτῳ μειλίσσεται Ἥρη</l>
<l n="2">ὕπνον ἐπὶ Κρονίδῃ καὶ Περσεφόνην ἐπὶ Βάκχῳ.</l>
</argument>
<l n="1">ὣς ὁ μὲν Ἰνδῴοιο τυπεὶς ἴυγγι κυδοιμοῦ</l>
<l n="2">Βάκχος Ἐρυθραίης περιδέδρομε κόλπον ἀρούρης,</l>
<l n="3">χρύσεα χιονέῃσι παρηίσι βόστρυχα σείων.</l>
<l n="4">Ἥρη δὲ φθονεροῖσιν ἀνοιδαίνουσα μερίμναις</l>
<l n="5">ἄκρον ἀπειλητῆρι κατέγραφεν ἠέρα ταρσῷ, </l>
<l n="6">αὐτόθι παπταίνουσα πολυσπερέων στρατὸν Ἰνδῶν</l>
<l n="7">θύρσοις ἀνδροφόνοισιν ἀλοιηθέντα Λυαίου.</l>
<l n="8">καὶ χόλον ἄλλον ἔγειρεν Ἐρυθραίῳ παρὰ πόντῳ</l>
<l n="9">Ἀνδρομέδης ὁρόωσα πολύπλοκα λείψανα δεσμῶν</l>
<l n="10">καὶ λίθον ἐν ψαμάθῳ, βλοσυρὸν τέρας ἐννοσιγαίου. </l>
<l n="11">ἀχνυμένη δʼ ἑὸν ὄμμα παρέτραπε, μὴ παρὰ πόντῳ</l>
<l n="12">Γοργοφόνου Περσῆος ἴδῃ χαλκήλατον ἅρπην.</l>
<l n="13">ἤδη γὰρ ταχύγουνον ἐν ἠέρι ταρσὸν ἑλίσσων</l>
<l n="14">δίψιον ἀμφὶ τένοντα Λίβυν πορθμεύετο Περσεύς,</l>
<l n="15">νηχόμενος πτερύγεσσι· μονογλήνου δὲ γεραιῆς </l>
<l n="16">Φορκίδος ἀγρύπνοιο λαβὼν ὀφθαλμὸν ἀλήτην</l>
<l n="17">δύσβατον ἄντρον ἔδυνε, καὶ ἀμώων παρὰ πέτρῃ</l>
<l n="18">λήια συρίζοντα, θαλύσια λοξὰ κομάων,</l>
<l n="19">Γοργόνος ὠδίνοντα διέθρισεν ἀνθερεῶνα,</l>
<l n="20">καὶ δρεπάνην φοίνιξε· δαϊζομένης δὲ Μεδούσης </l>
<pb id="v.2.p.424"/>
<l n="21">αἱμοβαφῆ παλάμην ὀφιώδεϊ λοῦσεν ἐέρσῃ,</l>
<l n="22">κρᾶτα ταμών· χρυσέῳ δὲ σὺν ἄορι παῖδα λοχεύων</l>
<l n="23">ἱππείην ἐλόχευσε γονὴν διδυμητόκος αὐχήν.</l>
<l n="24">καὶ φθονερὸς πραπίδεσσι χόλος διεπάφλασεν Ἥρης</l>
<l n="25">ζῆλον ἐρευγομένης ἐπὶ Περσέι καὶ Διονύσῳ. </l>
<l n="26">ἤθελε δὲ Κρονίδαο καὶ ὄμματα καὶ φρένα θέλγειν</l>
<l n="27">εἰς γάμον ἠπεροπῆα καὶ εἰς πτερὸν ἡδέος Ὕπνου</l>
<l n="28">ἑλκομένου μετὰ λέκτρον, ὅπως δολίῃ τινὶ τέχνῃ</l>
<l n="29">Ζηνὸς ἔτι κνώσσοντος ἐπιβρίσειε Λυαίῳ.</l>
<l n="30">ὀρφναίην δʼ Ἀίδαο μετήλυθε πανδόκον αὐλήν· </l>
<l n="31">Περσεφόνην δʼ ἐκίχησε, δολόφρονι δʼ ἴαχε μύθῳ·</l>
<l n="32">‘ὀλβίστην ἐνέπω σε, θεῶν ὅτι τηλόθι ναίεις·</l>
<l n="33">οὐ Σεμέλην ἐνόησας ἔσω ναίουσαν Ὀλύμπου.</l>
<l n="34">δείδια, μὴ Διόνυσον, ὃν ἀνδρομέη τέκε γαστήρ,</l>
<l n="35">ἀστεροπὴν κρατέοντα μετὰ Ζαγρῆα νοήσω </l>
<l n="36">ἢ χθονίαις παλάμῃσιν ἐλαφρίζοντα κεραυνούς·</l>
<l n="37">συλήθης, φερέκαρπε· παρὰ σταχυώδεϊ Νείλῳ</l>
<l n="38">ἀντὶ τεῆς Δήμητρος ἀμαλλοτόκοιο τεκούσης</l>
<l n="39">ἄλλῃ κῶμον ἄγουσι, νόθη δέ τις ὄμπνια Δηὼ</l>
<l n="40">ταυροφυὴς κερόεσσα φατίζεται Ἰναχὶς Ἰώ. </l>
<l n="41">Ἄρεα δʼ, ὅν περ ἔτικτον, ὃν οὐρανίη τέκε γαστήρ,</l>
<l n="42">υἱὸν ἐμὸν χθονίῳ πεπεδημένον ἀκλέι δεσμῷ</l>
<l n="43">κρύψεν ἔσω κεράμοιο περισφίγξας Ἐφιάλτης·</l>
<l n="44">οὐδέ οἱ ἐχραίσμησεν ἐμὸς πόσις οὐράνιος Ζεύς,</l>
<l n="45">ἀλλὰ τόκον Σεμέλης φλογερῶν ἐρρύσατο πυρσῶν, </l>
<l n="46">καὶ βρέφος εἰσέτι Βάκχον ἀνεζώγρησε κεραυνοῦ,</l>
<pb id="v.2.p.426"/>
<l n="47">ἡμιτελῆ νόθον υἷα· δαϊζομένου δὲ μαχαίραις</l>
<l n="48">Ζαγρέος οὐ προμάχιζεν ἐπουρανίου Διονύσου.</l>
<l n="49">τοῦτό με μᾶλλον ὄρινεν, ὅτι Κρονίδης πόλον ἄστρων</l>
<l n="50">ἕδνα πόρεν Σεμέλῃ καὶ Τάρταρα Περσεφονείῃ· </l>
<l n="51">οὐρανὸς Ἀπόλλωνι φυλάσσεται, οὐρανὸν Ἑρμῆς</l>
<l n="52">ναιετάει· σὺ δὲ τοῦτον ἔχεις δόμον ἔμπλεον ὄρφνης.</l>
<l n="53">τί πλέον, ὅττι δράκοντος ἔχων ψευδήμονα μορφὴν</l>
<l n="54">δεσμὸν ἀσυλήτοιο τεῆς σύλησε κορείης,</l>
<l n="55">εἰ μετὰ λέκτρον ἔμελλε τεὰς ὠδῖνας ὀλέσσαι; </l>
<l n="56">Ζεὺς μὲν ἄναξ κατʼ Ὄλυμπον ἔχει δόμον ἔμπλεον ἄστρων,</l>
<l n="57">γνωτῷ δʼ ὑγρομέδοντι γέρας πόρεν ἁλμυρὸν ὕδωρ,</l>
<l n="58">καὶ ζόφον ἀχλυόεντα τεῷ πόρεν οἶκον ἀκοίτῃ.</l>
<l n="59">ἀλλὰ τεὰς θώρηξον Ἐρινύας οἴνοπι Βάκχῳ,</l>
<l n="60">μὴ βροτὸν ἀθρήσαιμι νόθον σκηπτοῦχον Ὀλύμπου, </l>
<l n="61">αἴδεο λισσομένην Διὸς εὐνέτιν, αἴδεο Δηώ,</l>
<l n="62">αἴδεο λισσομένην καθαρὴν Θέμιν, ὄφρά κεν Ἰνδοὶ</l>
<l n="63">βαιὸν ἀναπνεύσωσι τινασσομένου Διονύσου·</l>
<l n="64">ἔσσό μοι ἀχνυμένῃ τιμήορος, ὅττι Κρονίων</l>
<l n="65">Βάκχῳ νέκταρ ὄπασσε καὶ Ἄρεϊ λύθρον Ἐνυοῦς. </l>
<l n="66">μηδὲ νέον Διόνυσον ἀνυμνήσωσιν Ἀθῆναι,</l>
<l n="67">μηδὲ λάχῃ γέρας ἶσον Ἐλευσινίῳ Διονύσῳ,</l>
<l n="68">μὴ τελετὰς προτέροιο διαλλάξειεν Ἰάκχου,</l>
<l n="69">μὴ τάλαρον Δήμητρος ἀτιμήσειεν ὀπώρῃ.’</l>
<l n="70">ὣς φαμένη συνέχευεν ὅλην φρένα Περσεφονείης, </l>
<l n="71">δάκρυσι ποιητοῖσι διαινομένοιο προσώπου,</l>
<l n="72">αἱμύλα κωτίλλουσα. θεὰ δʼ ἐπένευσε θεαίνῃ,</l>
<l n="73">καί οἱ δῶκε Μέγαιραν ὁμόστολον, ὄφρα τελέσσῃ</l>
<l n="74">βάσκανον ὄμμα φέρουσα νόον ζηλήμονος Ἥρης.</l>
<pb id="v.2.p.428"/>
<l n="75">ἡ δὲ θυελλήεντι διαΐξασα πεδίλῳ </l>
<l n="76">τρὶς μὲν ἀνηέρθη, τὸ δὲ τέτρατον ἵκετο Γάγγην·</l>
<l n="77">καὶ νέκυν Ἰνδὸν ὅμιλον ἀμειδέι δεῖξε Μεγαίρῃ</l>
<l n="78">καὶ στρατιῆς ἱδρῶτα καὶ ἠνορέην Διονύσου·</l>
<l n="79">Ἰνδοφόνους δὲ Μέγαιρα πόνους ὁρόωσα Λυαίου</l>
<l n="80">ζηλήμων ἐμέγηρε καὶ οὐρανίης πλέον Ἥρης. </l>
<l n="81">ἡ δὲ νόῳ κεχάρητο· δρακοντοκόμῳ δὲ θεαίνῃ</l>
<l n="82">σαρδόνιον γελόωσα κατηφέα ῥήξατο φωνήν·</l>
<l n="83">‘οὕτω ἀριστεύουσι νέοι βασιλῆες Ὀλύμπου,</l>
<l n="84">οὕτω ἀκοντίζουσι νόθοι Διός· ἐκ Σεμέλης δὲ</l>
<l n="85">Ζεὺς ἔνα παῖδα λόχευσεν, ἵνα ξύμπαντας ὀλέσσῃ </l>
<l n="86">Ἰνδοὺς μειλιχίους καὶ ἀμεμφέας· ἀλλὰ δαείη</l>
<l n="87">Ζεὺς ἄδικος καὶ Βάκχος, ὅσον σθένος ἐστὶ Μεγαίρης.</l>
<l n="88">ὦ πόποι, οἷον ἄθεσμον ἔχει νόον ὑψιμέδων Ζεύς·</l>
<l n="89">Τυρσηνοῖς ἀδίκοις οὐ μάρναται, ὅττι μαθόντες</l>
<l n="90">φώρια θεσμὰ βίαια κακοξείνων ἐπὶ νηῶν </l>
<l n="91">ἅρπαγες ἀλλοτρίων Σικελῇ πλώουσι θαλάσσῃ·</l>
<l n="92">οὐ κτάνε δυσσεβέων Δρυόπων γένος, οἷς βίος αἰχμαὶ</l>
<l n="93">καὶ φόνος· εὐσεβίῃ δὲ μεμηλότας ἔκτανεν Ἰνδούς,</l>
<l n="94">οὓς τάχα πασιμέλουσα Θέμις μαιώσατο μαζῷ.</l>
<l n="95">ὦ πόποι, οἷον ἄθεσμον ἔχει νόον· ἀθάνατον γὰρ </l>
<l n="96">θνητὸς ἀνὴρ ἔφλεξε τόσον καὶ τοῖον Ὑδάσπην,</l>
<l n="97">θνητὸς ἀνὴρ ἔφλεξε, τὸν οὐράνιος τέκετο Ζεύς.’</l>
<l n="98">ὣς φαμένη πεπότητο διʼ αἰθέρος· ἡ δὲ σιωπῇ</l>
<l n="99">γείτονα Καυκασίης ὑπὸ φωλάδα πέζαν ἐρίπνης</l>
<l n="100">φρικτὸν ἀμειψαμένη μελέων ὀφιώδεα μορφήν, </l>
<l n="101">γλαυκὶ φυὴν ἰκέλη μένεν αὐτόθι, μέχρι νοήσῃ</l>
<l n="102">Ζῆνα μέγαν κνώσσοντα· τὰ γὰρ φάτο κοίρανος Ἥρη.</l>
<pb id="v.2.p.430"/>
<l n="103">αὐτὴ δὲ Χρεμέταο μετήιεν Ἕσπερον ὕδωρ</l>
<l n="104">Ἥρη μητιόωσα, γέρων βαρὺς ὁππόθι κάμνει</l>
<l n="105">οὐρανίῃ στροφάλιγγι Λίβυς κυρτούμενος Ἄτλας, </l>
<l n="106">καὶ Ζεφύρου δυσέρωτος ἐδίζετο σύγγαμον Ἶριν,</l>
<l n="107">Ζηνὸς ἐπειγομένοιο διάκτορον, ὄφρα τελέσσῃ</l>
<l n="108">ἠερόθεν σκιόεντι ποδήνεμον ἄγγελον Ὕπνῳ.</l>
<l n="109">τὴν δὲ καλεσσαμένη φιλίῳ μειλίξατο μύθῳ·</l>
<l n="110">‘Ἶρις, ἀεξιφύτου Ζεφύρου χρυσόπτερε νύμφη, </l>
<l n="111">εὔλοχε μῆτερ Ἔρωτος, ἀελλήεντι πεδίλῳ</l>
<l n="112">σπεῦδε μολεῖν ζοφόεντος ἐς Ἑσπέριον δόμον Ὕπνου·</l>
<l n="113">δίζεο καἰ περὶ Λῆμνον ἁλίκτυπον· εἰ δέ μιν εὕρῃς,</l>
<l n="114">λέξον, ἵνα Κρονίωνος ἀθελγέος ὄμματα θέλξῃ</l>
<l n="115">εἰς μίαν ἠριγένειαν, ὅπως Ἰνδοῖσιν ἀρήξω. </l>
<l n="116">ἀλλὰ δέμας μετάμειβε, μελανζώνου δὲ θεαίνης</l>
<l n="117">μορφὴν Νυκτὸς ἔχουσα δυσειδέα μητέρος Ὕπνου</l>
<l n="118">γίνεο κυανέη ψευδώνυμος, ὅττι καὶ αὐτὴ</l>
<l n="119">ἀντιτύποις μελέεσσιν, ὅτε χρέος ἐστὶν ἀνάγκης,</l>
<l n="120">εἰς Θέμιν, εἰς Κυθέρειαν, ἐς Ἄρτεμιν εἶδος ἀμείβω. </l>
<l n="121">Πασιθέης δʼ ὑμέναιον ὑπόσχεο, τῆς διὰ κάλλος</l>
<l n="122">ἱμείρων ἀνύσειεν ἐμὸν χρέος· οὔ σε διδάξω,</l>
<l n="123">ὅττι γυναιμανέων τις ἐπʼ ἐλπίδι πάντα τελέσσει.’</l>
<l n="124">ὣς φαμένης πεπότητο θεὰ χρυσόπτερος Ἶρις</l>
<l n="125">ἠέρα παπταίνουσα, καὶ εἰς Πάφον, εἰς χθόνα Κύπρου </l>
<l n="126">ἀπλανὲς ὄμμα τίταινε, τὸ δὲ πλέον ὑψόθι Βύβλου</l>
<l n="127">Ἀσσυρίου σκοπίαζεν Ἀδώνιδος εὔγαμον ὕδωρ,</l>
<l n="128">διζομένη περίφοιτον ἀλήμονος ἴχνιον Ὕπνου.</l>
<l n="129">εὗρε δέ μιν γαμίοιο παρὰ κλέτας Ὀρχομενοῖο·</l>
<pb id="v.2.p.432"/>
<l n="130">κεῖθι γὰρ αὖτις ἔμιμνε νοοπλανές ἴχνος ἐλίσσων, </l>
<l n="131">Πασιθέης ἐρόεντα παρὰ προπύλαια θαμίζων.</l>
<l n="132">καὶ δέμας ἀλλάξασα μετάτροπον ἄσκοπος Ἶρις</l>
<l n="133">κυανέης ἄγνωστον ἐδύσατο Νυκτὸς ὀπωπήν·</l>
<l n="134">ὕπνου δʼ ἐγγὺς ἵκανε δολοπλόκος· οἶα δὲ μήτηρ</l>
<l n="135">κλεψινόοις ὀάροις ἀπατήλιον ἴαχε φωνήν· </l>
<l n="136">‘τέκνον ἐμόν, ἐμόν, τέο μέχρις ἐμὲ Κρονίδης ἀθερίζει;</l>
<l n="137">οὐχ ἅλις, ὡς Φαέθων με βιάζεται, ὅττι καὶ αὐτὸς</l>
<l n="138">ὄρθρος ἀκοντίζει με καὶ ἠριγένεια διώκει;</l>
<l n="139">Ζεὺς νόθον υἷα φύτευσεν, ὅπως ἐμὸν Ὕπνον ἐλέγξῃ.</l>
<l n="140">εἶς βροτὸς αἰσχύνει με καὶ υἱέα· παννύχιος γὰρ </l>
<l n="141">μυστιπόλῳ σπινθῆρι φεραυγέα δαλὸν ἀνάπτων</l>
<l n="142">Βάκχος ἀμαλδύνει με, καὶ ἐγρήσσων σε χαλέπτει.</l>
<l n="143">Ὕπνε, τί πανδαμάτωρ κικλήσκεαι; οὐκέτι θέλγεις</l>
<l n="144">ἀνέρας ἐγρήσσοντας, ὅτι χθονίοιο Λυαίου</l>
<l n="145">κῶμον ἐμόν νίκησε νόθον σέλας· ἡμετέρων γάρ </l>
<l n="146">φαιδροτέραις δαΐδεσσι κατακρύπτει φλόγας ἄστρων.</l>
<l n="147">εἷς βροτὸς αἰσχύνει με φαεσφόρος, ὅττι καλύπτει,</l>
<l n="148">καὶ μεγάλην περ ἐοῦσαν, ἐμῆς ἀκτῖνα Σελήνης.</l>
<l n="149">ἅζομαι ἠριγένειαν ἐπεγγελόωσαν Ὀμίχλῃ,</l>
<l n="150">ὅττι νόθον μεθέπω νύχιον σέλας· ἀλλοτρίῳ γὰρ </l>
<l n="151">ποιητῷ Φαέθοντι φαείνομαι ἠματίη Νύξ.</l>
<l n="152">ἀλλά σύ μοι, φίλε κοῦρε, χολώεο δίζυγι θεσμῷ</l>
<l n="153">μυστιπόλοις Σατύροισι καὶ ἀγρύπνῳ Διονύσῳ· </l>
<l n="155">δὸς χάριν ἀχνυμένῃ σέο μητέρι, δὸς χάριν Ἥρῃ, </l>
<l n="154">καὶ Διὸς ὑψιμέδοντος ἀθελγέα θέλξον ὀπωπήν </l>
<l n="156">εἰς μίαν ἠριγένειαν, ὅπως Ἰνδοῖσιν ἀρήξῃ, </l>
<l n="157">οὓς Σάτυροι κλονέουσι καὶ εἰσέτι Βάκχος ὀρίνει.</l>
<l n="158">Ὕπνε, τί πανδαμάτωρ κικλήσκεαι; ἥν ἐθελήσῃς,</l>
<pb id="v.2.p.434"/>
<l n="159">τρέψον ἐμοὶ τεὸν ὄμμα, καὶ ἑπταπύλῳ παρὰ Θήβῃ</l>
<l n="160">πάννυχον ἐγρήσσοντα πάλιν Κρονίωνα νοήσεις· </l>
<l n="161">λῦσον ἀτασθαλίην ἀδίκου Διός· Ἀμφιτρύων μὲν</l>
<l n="162">νόσφιν ἑοῦ θαλάμοιο σιδηροχίτων μετανάστης</l>
<l n="163">μάρναται· Ἀλκμήνῃ δὲ παρέζεται ἐνδόμυχος Ζεύς,</l>
<l n="164">νυμφιδίην ἀκόρητος ἔχων τρισέληνον ὀμίχλην.</l>
<l n="165">μὴ Διὸς ἐγρήσσοντος ἴδω καὶ νύκτα τετάρτην. </l>
<l n="166">ἀλλά, τέκος, Κρονίωνι κορύσσεο, μὴ πάλιν ἄλλην,</l>
<l n="167">μὴ πάλιν ἐννεάκυκλον ἀναπλήσειεν ὀμίχλην.</l>
<l n="168">Μνημοσύνης προτέρης μιμνήσκεο· τῇ παριαύων</l>
<l n="169">ἐννέα νύκτας ἔμιμνεν, ἔχων ἄγρυπνον ὀπωπήν,</l>
<l n="170">οἶστρον ἔχων πολύτεκνον ἀκοιμήτων ὑμεναίων. </l>
<l n="171">πανδαμάτωρ θεὸς ἄλλος ὁμόπτερος, εἴκελος Ὕπνῳ,</l>
<l n="172">βαιὸς Ἔρως, Κρονίδην ὀλίγῳ νίκησε βελέμνῳ.</l>
<l n="173">γηγενέων δʼ ἐλέαιρε γονήν μελανόχροον Ἰνδῶν·</l>
<l n="174">δός χάριν· ὑμετέρης γὰρ ὁμόχροές εἰσι τεκούσης·</l>
<l n="175">ῥύεο κυανέους, κυανόπτερε· μηδὲ χαλέψῃς </l>
<l n="176">γαῖαν ἐμοῦ γενετῆρος ὁμήλικα, τῆς ἄπο μούνης</l>
<l n="177">πάντες ἀνεβλάστησαν, ὅσοι ναετῆρες Ὀλύμπου.</l>
<l n="178">μὴ τρομέοις Κρονίδην, ὅτε σύγγαμος ἵλαος Ἥρη·</l>
<l n="179">μὴ τρομέοις Σεμέλην, ἣν ἔφλεγεν αὐτός ἀκοίτης.</l>
<l n="180">οὐ στεροπὴ πυρόεσσα δυνήσεται ἰσοφαρίζειν, </l>
<l n="181">οὐ βροντὴ βαρύδουπος ἀρασσομένων νεφελάων·</l>
<l n="182">μοῦνον ἐμοὶ πτερὰ πάλλε, καὶ ἀκλινέων ἐπὶ λέκτρων</l>
<l n="183">μίμνει Ζεὺς ἀτίνακτος, ὅσον χρόνον, Ὕπνε, κελεύεις.</l>
<l n="184">ἔκλυον, ὡς ποθέεις Χαρίτων μίαν· ἀλλʼ ἐνὶ θυμῷ</l>
<l n="185">οἶστρον ἔχων θαλάμοιο φυλάσσεο, μηδὲ χαλέψῃς </l>
<l n="186">μητέρα Πασιθέης, ζυγίην θαλαμηπόλον Ἥρην.</l>
<pb id="v.2.p.436"/>
<l n="187">εἰ δὲ σὺ ναιετάεις παρὰ Τηθύι Λευκάδα πέτρην.</l>
<l n="188">Δηριάδῃ χραίσμησον, ὅν ἤροσεν Ἰνδὸς Ὑδάσπης·</l>
<l n="189">γείτονι πιστὰ φύλαξον, ἐπεὶ τεὸς ἠχέτα γείτων</l>
<l n="190">Ὠκεανὸς κελάδων προπάτωρ πέλε Δηριαδῆος.’ </l>
<l n="191">ὣς φαμένη παρέπεισε. καὶ οἶά τε μητρὸς ἀκούων</l>
<l n="192">ὕπνος ἀνεπτοίητο, καὶ ὤμοσεν ὄμματα θέλγειν</l>
<l n="193">Ζηνὸς ἀκοιμήτοιο καὶ εἰς τριτάτης δρόμον Ἠοῦς·</l>
<l n="194">ἀλλά μιν ᾔτεεν Ἶρις, ἴνα Κρονίωνα πεδήσῃ</l>
<l n="195">ὑπνώειν ἕνα μοῦνον ἐπὶ δρόμον ἠριγενείης. </l>
<l n="196">αὐτόθι δʼ Ὕπνος ἔμιμνε, δεδεγμένος εὔγαμον ὥρην.</l>
<l n="197">καὶ ταχινὴ πεπότητο θεὰ παλινόστιμος Ἶρις·</l>
<l n="198">σπερχομένη δʼ ἤγγειλεν ἀμεμφέα μῦθον ἀνάσσῃ.</l>
<l n="199">ἡ δὲ θυελλήεντι διʼ ἠέρος Ἵπτατο ταρσῷ</l>
<l n="200">καὶ δόλον ἔπλεκεν ἄλλον, ὅπως Διὸς ἐγγύθεν ἔλθῃ </l>
<l n="201">κεστὸν ἀερτάζουσα, πόθου θελξίφρονα μίτρην.</l>
<l n="202">καὶ Παφίην μάστευεν· ὑπὲρ Λιβάνοιο δὲ μούνην</l>
<l n="203">Ἀσσυρίην ἐκίχησεν ἐρημαίην Ἀφροδίτην</l>
<l n="204">ἑζομένην· Χάριτες γὰρ ἐς ἄνθεα ποικίλα κήπων</l>
<l n="205">εἰαριναὶ στέλλοντο, χορίτιδες Ὀρχομενοῖο, </l>
<l n="206">ἡ μέν ἀμεργομένη Κίλικα κρόκον, ἡ δὲ κομίζειν</l>
<l n="207">βάλσαμον ἱμείρουσα καὶ Ἰνδῴου δονακῆος</l>
<l n="208">φυταλίην, ἑτέρη δὲ ῥόδων εὐώδεα ποίην.</l>
<l n="209">Θαμβαλέη δʼ ἀδόκητος ἑῶν ἀνεπήλατο δίφρων,</l>
<l n="210">ὡς Διὸς εἶδε δάμαρτα, Διὸς θυγάτηρ Ἀφροδίτη· </l>
<l n="211">ἀχνυμένην δʼ ὁρόωσα πολύτροπον ἴαχε φωνήν·</l>
<l n="212">‘Ἥρη, Ζηνὸς ἄκοιτι, τί σοι χλοάουσι παρειαί;</l>
<l n="213">τίπτε τεαί, βασίλεια, κατηφέες εἰσὶν ὀπωπαί;</l>
<l n="214">ἦ ῥα πάλιν πέλεν ὄμβρος ἐπίκλοπος ὑέτιος Ζεύς;</l>
<l n="215">μὴ πάλιν ἔπλετο ταῦρος ἐν ὕδασιν ὑγρὸς ὁδίτης; </l>
<pb id="v.2.p.438"/>
<l n="216">τις πάλιν Εὐρώπη σε βιάζεται; ἠὲ τίς ἄλλη</l>
<l n="217">Ἀντιόπη Νυκτῆος ἀναινομένου γενετῆρος</l>
<l n="218">ψευδαλέου Σατύρου λασίῃ νυμφεύεται εὐνῇ;</l>
<l n="219">μὴ νέος εἰς γάμον ἄλλον ἐπείγεται ἵππος ἐχέφρων,</l>
<l n="220">μιμηλοῖς στομάτεσσι νόθον χρεμετισμὸν ἰάλλων; </l>
<l n="221">μὴ Σεμέλην ἑτέρην λοχίῳ μνηστεύσατο πυρσῷ</l>
<l n="222">καὶ στεροπὴν ἐλέλιζε κυβερνήτειραν Ἐρώτων;</l>
<l n="223">μὴ δαμάλης ἐπὶ λέκτρον ἐυκραίροιο χορεύει</l>
<l n="224">μυκηθμὸν προχέων φιλοτήσιον; ἢν ἐθελήσῃς,</l>
<l n="225">Ζηνὸς ὀπιπευτῆρα βοοσκόπον ἄλλον ἐγείροις, </l>
<l n="226">βουκόλον ἀγρύπνοις κεχαραγμένον Ἀργον ὀπωπαῖς.</l>
<l n="227">εἰπέ μοι εἰρομένῃ, καὶ ὅσον σθένος ἐστίν, ἀρήξω.’</l>
<l n="228">ὣς φαμένην δολόεντι θεὰ προσπτύξατο μύθῳ·</l>
<l n="229">‘Κύπρι θεά, θνητοῖσιν ἐάσομεν οὖδας Ὀλύμπου·</l>
<l n="230">Ζεὺς Σεμέλην ἐς Ὄλυμπον ἀνήγαγε, μητέρα Βάκχου, </l>
<l n="231">ἄξει καὶ Διόνυσον ἐς αἰθέρα. τίς δόμος Ἥρην</l>
<l n="232">δέξεται; ἢ τίνα χῶρον ἐλεύσομαι; αἰδέομαι δέ,</l>
<l n="233">μὴ Σεμέλην ἐσίδοιμι νόθην βασίλειαν Ὀλύμπου.</l>
<l n="234">δείδια, μὴ ζοφόεντος ἴδω δόμον Ἰαπετοῖο,</l>
<l n="235">μή με λαβὼν ἐλάσειε μετὰ Κρόνον ἐκτὸς Ὀλύμπου. </l>
<l n="238">δείδια, μὴ μετὰ μαῖαν ἐν αἰθέρι νέκταρ ἐλέγχων </l>
<l n="239">ἄμπελον, ἥν καλέουσι, καὶ ἐν μακάρεσσι φυτεύσῃ.</l>
<l n="240">μή ποτε τοῦτο γένοιτο, Δίκη καὶ Γαῖα καὶ Ὕδωρ. </l>
<l n="241">κλήματα μὴ κομίσειεν ἐς αἰθέρα, μὴ χάριν αἴνης</l>
<l n="242">οὐρανὸν ἀμπελόεντα μετʼ ἀστερόεντα καλέσσω,</l>
<pb id="v.2.p.440"/>
<l n="243">μηδὲ πίω ποτὸν ἄλλο μετὰ γλυκὺ νέκταρ Ὀλύμπου.</l>
<l n="244">δείδια, μὴ μενέχαρμον ἴδω μεθύουσαν Ἀθήνην,</l>
<l n="245">μὴ δόρυ κουφίσσειεν ἐπʼ Ἄρεϊ καὶ Κυθερείῃ, </l>
<l n="246">μὴ σφαλερῇ ῥαθάμιγγι νοοσφαλέος Διονύσου</l>
<l n="247">αἰθέρι τολμήεσσαν ἀναστήσωσιν Ἐνυὼ</l>
<l n="248">ἀστέρες οἰνοπλῆγες ἐπʼ ἀλλήλοισι μανέντες,</l>
<l n="249">μή ποτε βακχευθέντες ὅλοι ναετῆρες Ὀλύμπου</l>
<l n="250">ὄργια μιμήσαιντο φερεσσακέων Κορυβάντων. </l>
<l n="252">οὐχ ἅλις αἶσχος ἐκεῖνο θεοστυγές, ὅττι δοκεύω </l>
<l n="251">Τρώιον ἡβητῆρα, Διὸς δρηστῆρα κυπέλλων, </l>
<l n="253">οὐρανὸν αἰσχύνοντα καὶ οἰνοχόον Διός Ἥβην, </l>
<l n="254">χερσὶν ἐπιχθονίῃσιν ὅτε γλυκὺ νέκταρ ἀφύσσει;</l>
<l n="255">αἰδομένη δʼ ἐπὶ γαῖαν ἐλεύσομαι· ἀμφοτέροις δὲ </l>
<l n="256">αἰθέρα καλλείψω, Γανυμήδεϊ καὶ Διονύσῳ·</l>
<l n="257">αἰθέρα καλλείψω, Σεμέλης δόμον. εἶς δόμος ἔστω</l>
<l n="258">οὐρανὸς ἀμφοτέροις, καὶ Περσέι καὶ Διονύσῳ.</l>
<l n="259">ἵξομαι εἰς ἐμὸν Ἄργος, ἐς ἀγλαὸν ἄστυ Μυκήνης,</l>
<l n="260">ἐν χθονὶ ναιετάουσα· σὺν ἀχνυμένῃ δὲ τεκούσῃ </l>
<l n="261">ἕσπεται αὐτὸς Ἄρης, σέο νυμφίος· ἀλλὰ καὶ αὐτὴ</l>
<l n="262">Σπάρτης σῆς ἐπίβηθι, καὶ εὐθώρηκα δεχέσθω</l>
<l n="263">χαλκείῳ σὺν Ἄρηι χολωομένην Ἀφροδίτην.</l>
<l n="264">οἶδα, πόθεν μεθέπω τάδε πήματα· πατρὸς Ἐρινὺς</l>
<l n="265">ὕβριν ἀπαιτίζει με βιαζομένοιο τοκῆος,</l>
<l n="266">ὅττι Κρόνου γενετῆρος ἐπιβρίθουσα κυδοιμῷ</l>
<l n="267">σὺν Διὶ μαρναμένῳ Τιτηνιὰς ἔχραεν Ἥρη·</l>
<l n="268">καλὸν ἐμοί, Διόνυσον ἰδεῖν κατὰ μέσσον Ὀλύμπου</l>
<l n="269">ἥμενον ἐγγὺς Ἔρωτος, ὁμέστιον ἀφρογενείῃ,</l>
<l n="270">αἰγίδα κουφίζοντα μετὰ Κρονίδην καὶ Ἀθήνην. </l>
<l n="271">ἀλλά, θεά, χραίσμησον, ἐμῆς δʼ ἐπίκουρον ἀνίης </l>
<l n="273">δός μοι κεστὸν ἱμάντα, τεὴν πανθελγέα μίτρην, </l>
<pb id="v.2.p.442"/>
<l n="272">εἰς μίνα ἠριγένειαν, ὅπων Διὸς ὄμματα θέλξω, </l>
<l n="274">καὶ Διὸς ὑπνώοντος ἐμοῖς Ἰνδοῖσιν ἀρήξω. </l>
<l n="236">δισσὴ ἐγὼ γενόμην ἑκυρὴ σέθεν· ἡμετέρου γὰρ </l>
<l n="237">υἱέος Ἡφαίστοιο καὶ Ἄρεος ἔπλεο νύμφη. </l>
<l n="275">δὸς χάριν ὀψιτέλεστον, ἐπεὶ κυανόχροες Ἰνδοὶ </l>
<l n="276">ξεινοδόκοι γεγάσαιν Ἐρυθραίης Ἀφροδίτης,</l>
<l n="277">οἷς κοτέων Διόνυσος ἐπέχραεν, οἷσι καὶ αὐτὸς</l>
<l n="278">θηλυμανὴς ἄστοργος ἐχώσατο παιδοτόκος Ζεύς,</l>
<l n="279">καὶ στεροπὴν ἐλέλιξε συναιχμάζων Διονύσῳ·</l>
<l n="280">δός μοι κεστὸν ἱμάντα βοηθόον, ᾧ ἔνι μούνῳ </l>
<l n="281">θέλγεις εἰν ἑνὶ πάντα· καὶ ἄξιός εἰμι φορῆσαι,</l>
<l n="282">ὡς ζυγίη γεγαυῖα καὶ ὡς συνάεθλος Ἐρώτων.’</l>
</div1>
<pb id="v.2.p.444"/>
<div1 type="book" n="32">
<argument>
<l n="1">ἐν δὲ τριηκοστῷ τῷ δευτέρῳ εἰσὶ κυδοιμοὶ</l>
<l n="2">καὶ Διὸς ὑπναλέοιο λέχος καὶ λύσσα Λυαίου.</l>
</argument>
<l n="1">ὥς φαμένη παρέπεισε· δολοφράδμων δʼ Ἀφροδίτη</l>
<l n="2">πείθετο κερδοσύνῃσιν, ἀνειρύσσασα δὲ κόλπου</l>
<l n="3">Ἥρῃ δῶρον ἔδωκε θελήμονι κεστὸν Ἐρώτων.</l>
<l n="4">καί τινα μῦθον ἔλεξε χάριν θελκτῆρος ἱμάντος·</l>
<l n="5">‘δέχνυσο τοῦτον ἱμάντα, τεῆς ἐπίκουρον ἀνίης· </l>
<l n="6">θέλξεις δʼ εἰν ἑνὶ πάντα πόθων ἰθύντορι κεστῷ,</l>
<l n="7">ἠέλιον καὶ Ζῆνα καὶ αἰθέρα καὶ χορὸν ἄστρων·</l>
<l n="8">καὶ ῥόον ἀστήρικτον ἀτέρμονος Ὠκεανοῖο.’</l>
<l n="9">εἶπε, καὶ Ἀσσυρίην Λιβανηίδα δύσατο πέτρην.</l>
<l n="10">Ἥρη δʼ ἀστερόφοιτον ἐδύσατο κύκλον Ὀλύμπου, </l>
<l n="11">καὶ ταχινὴ πάνλευκον ἑὴν ἐπεκόσμεε μορφήν·</l>
<l n="12">πολλάκι δʼ ἰσάζουσα καθειμένον ἄχρι μετώπου</l>
<l n="13">πλαζομένης ἔστησε μετήλυδα βότρυν ἐθείρης· </l>
<l n="16">καὶ πλεκτὴν θυόεντι κόμην ἐδίηνεν ἐλαίῳ, </l>
<l n="17">τοῦ καὶ κινυμένοιο μετʼ αἰθέρα καὶ μετὰ πόντον</l>
<l n="18">γαῖαν ὅλην ἐμέθυσσε μύρου δολιχόσκιος ὀδμή.</l>
<l n="19">καὶ κεφαλῇ στέφος εἶχε παναίολον, ᾧ ἔνι πολλαὶ</l>
<l n="20">λυχνίδες ἦσαν, Ἔρωτος ὁμόστολοι, ὧν ἄπο πέμπει </l>
<l n="21">φαιδρὰ τινασσομένων ἀμαρύγματα Κυπριδίη φλόξ·</l>
<l n="22">εἶχε δὲ πέτρον ἐκεῖνον, ὃς ἀνέρας εἰς πόθον ἕλκει,</l>
<l n="23">οὔνομα φαιδρὸν ἔχοντα ποθοβλήτοιο Σελήνης,</l>
<pb id="v.2.p.446"/>
<l n="24">καὶ λίθον ἱμείρουσαν ἐρωτοτόκοιο σιδήρου,</l>
<l n="25">καὶ λίθον Ἰνδῴην φιλοτήσιον, ὅττι καὶ αὐτὴ </l>
<l n="26">ἐξ ὑδάτων βλάστησεν ὁμόγνιος ἀφρογενείης,</l>
<l n="27">κυανέην θʼ ὑάκινθον, ἐράσμιον εἰσέτι Φοίβῳ·</l>
<l n="28">ἀμφὶ δʼ ἑοῖς πλοκάμοισιν ἐρωτίδα δήσατο ποίην,</l>
<l n="29">ἣν φιλέει Κυθέρεια καὶ ὡς ῥόδον, ὡς ἀνεμώνην,</l>
<l n="30">καὶ φορέει μέλλουσα μιγήμεναι υἱέι Μύρρης· </l>
<l n="31">καὶ λαγόνας στεφανηδὸν ἀήθεϊ δήσατο κεστῷ·</l>
<l n="32">εἶχε δὲ ποικίλον εἷμα παλαίτατον, ᾧ χύτο νύμφης</l>
<l n="33">κρυπταδίῃ φιλότητι κασιγνήτων ὑμεναίων</l>
<l n="34">νυμφίον ἀρχαίης ἔτι λείψανον αἷμα κορείης,</l>
<l n="35">κουριδίης φιλότητος ἵνα μνήσειεν ἀκοίτην· </l>
<l n="14">νιψαμένη δὲ μὲτωπα καλύψατο νώροπι πέπλῳ, </l>
<l n="15">καὶ περόνην συνέεργεν, ἑοῦ κληῖδα χιτῶνος· </l>
<l n="36">καὶ δέμας ἀσκήσασα καὶ ἀθρήσασα κατόπτρῳ </l>
<l n="37">ὡς πτερὸν ἠὲ νόημα διʼ αἰθέρος ἔδραμε Ἥρη.</l>
<l n="38">καὶ Διὸς ἐγγὺς ἵκανεν· ἰδὼν δέ μιν ὑψιμέδων Ζεὺς</l>
<l n="39">θερμοέρους ἐς Ἔρωτας ἱμάσσετο κέντορι κεστῷ·</l>
<l n="40">καὶ Διὸς εἰσορόωντος ἐδουλώθησαν ὀπωπαί· </l>
<l n="41">καί μιν ὀπιπεύων Κρονίδης ἐξείρετο μύθῳ·</l>
<l n="42">‘Ἥρη, τίπτε βέβηκας Ἑώιον εἰς κλίμα γαίης;</l>
<l n="43">τίς χρειώ σε κόμιζε; τί σήμερον ἐνθάδε βαίνεις;</l>
<l n="44">ἦ ῥα πάλιν κοτέουσα κορύσσεαι οἴνοπι Βάκχῳ,</l>
<l n="45">καὶ ποθέεις Ἰνδοῖσιν ὑπερφιάλοισιν ἀρῆξαι;’ </l>
<l n="46">ἔννεπε· καὶ γελόωντι νόῳ πολυμήχανος Ἥρη</l>
<l n="47">ζηλομανὴς ἀγόρευε παραιφαμένη παρακοίτην·</l>
<pb id="v.2.p.448"/>
<l n="48">‘Ζεῦ πάτερ, ἄλλος ἔχει με φίλος δρόμος· οὐ γὰρ ἱκάνω</l>
<l n="49">Ἄρεος Ἰνδῴοιο καὶ Ἰνδοφόνου Διονύσου</l>
<l n="50">ἀλλοτρίας μεθέπουσα μεληδόνας, ἀντολίης δὲ </l>
<l n="51">γείτονος Ἠελίοιο μετέρχουαι αἴθοπας αὐλὰς</l>
<l n="52">σπερχομένη· πτερόεις γὰρ Ἔρως παρὰ Τηθύος ὕδωρ</l>
<l n="53">Ὠκεανηιάδος Ῥοδόπης δεδονημένος οἴστρῳ</l>
<l n="54">συζυγίην ἀπέειπε· καὶ ἔπλετο κόσμος ἀλήτης,</l>
<l n="55">καὶ βίος ἀχρήιστος ἀποιχομένων ὑμεναίων· </l>
<l n="56">τοῦτον ἐγὠ καλέουσα παλίνδρομ̔??ʼς ἐνθάδε βαίνω·</l>
<l n="57">οἶσθα γάρ, ὡς Ζυγίη κικλήσκομαι, ὅττι καὶ αὐτῆς</l>
<l n="58">χεῖρες ἐμαὶ κρατέουσι τελεσσιγόνου τοκετοῖο.’</l>
<l n="59">τοῖον ἔπος βοόωσαν ἀμείβετο θερμὸς ἀκοίτης·</l>
<l n="60">‘νύμφα φίλη, λίπε δῆριν· ἐμὸς Διόνυσος ἀγήνωρ </l>
<l n="61">ἀμώων προθέλυμνον ἀβακχεύτων γένος Ἰνδῶν</l>
<l n="62">χαιρέτω· ἀμφοτέρους δὲ γαμήλια λέκτρα δεχέσθω·</l>
<l n="63">οὐ γὰρ ἐπιχθονίης ἀλόχου πόθος, οὐδὲ θεαίνης</l>
<l n="64">θυμὸν ἐμὸν θελκτῆρι τόσον βακχεύσατο κεστῷ <gap/>
</l>
<l n="65">οὐδʼ ὅτε Τηϋγέτης Ἀτλαντίδος, ἧς ἀπὸ λέκτρων </l>
<l n="66">πρεσβυγενὴς πολιοῦχος ἀεξήθη Λακεδαίμων·</l>
<l n="67">οὐ τόσον ἠρασάμην Νιόβης παρὰ γείτονι Λέρνῃ,</l>
<l n="68">κούρης ἀρχεγόνοιο Φορωνέος· οὐ τόσον Ἰοῦς</l>
<l n="69">φοιτάδος Ἰναχίης ταυρώπιδος, ἣ παρὰ Νείλῳ</l>
<l n="70">τίκτε γονὴν Ἐπάφοιο καὶ ἀρχεγόνου Κεροέσσης· </l>
<l n="71">οὐ Παφίης τόσον ἦλθον ἐς ἵμερον, ἧς χάριν εὐνῆς</l>
<l n="72">Κενταύρους ἐφύτευσα βαλὼν σπόρον αὔλακι γαίης·</l>
<l n="73">ὡς σέο νῦν μεθέπω γλυκερὸν πόθον, ἦ ῥα καὶ αὐτὴ</l>
<pb id="v.2.p.450"/>
<l n="74">ὡς Ζθγίη γεγαυῖα καὶ ὡς μεδέουσα γενέθλης</l>
<l n="75">Κυπριδίοις βελέεσσιν ὀιστεύεις παρακοίτην;’ </l>
<l n="76">ὣς εἰπὼν χρυσέας νεφέλας πυργηδὸν ἑλίξας</l>
<l n="77">δινωτὴν ἐπίκυρτον ἐνεσφαίρωσε καλύπτρην·</l>
<l n="78">καὶ θαλάμου ποιητὸς ἔην τύπος, ὃν τότε κύκλῳ</l>
<l n="79">ἴριδος αἰθερίης ἑτερόχροος ἔστεφε μορφὴ</l>
<l n="80">πορφυρέη, καιὶ Ζηνὶ καὶ ἀγλαοπήχεϊ νύμφῃ </l>
<l n="81">αὐτόματον σκέπας ἦεν ὀρσσαύλων ὑμεναίων,</l>
<l n="82">καὶ τύπος αὐτοτέλεστος ἀναγκαίης πέλεν εὐνῆς.</l>
<l n="83">οἱ δὲ γάμου χαρίεντος ὁμίλεον ἠδέι θεσμῷ·</l>
<l n="84">γαῖα δὲ κηώεσσαν ἀναπτύξασα λοχείην</l>
<l n="85">ἄνθεσιν ἱμερτοῖσι γαμήλιον ἔστεφεν εὐνήν· </l>
<l n="86">καὶ κρόκος ἐβλάστησε Κίλιξ καὶ ἐφύετο μῖλαξ, </l>
<l n="88">θήλεϊ δʼ ἄρσενα φύλλα συνέπλεκε γείτονι ποίῃ, </l>
<l n="89"/>
<l n="90">οἷα πόθου πνείων καὶ ἐν ἄνθεσιν ἁβρὸς ἀκοίτης, </l>
<l n="87">καὶ λέχος ἀμφοτέρων ἐπεκόσμεε διπλόος ὄρπηξ, </l>
<l n="90">Ζῆνα κρόκῳ πυκάσας καὶ μίλακι σύγγαμον Ἥρην· </l>
<l n="91">καὶ Διὸς ὀξὺν ἔρωτα νοήμονι δείκνυε σιγῇ</l>
<l n="92">ἱμερόεις νάρκισσος ἐπιθρῴσκων ἀνεμώνῃ.</l>
<l n="93">οὐδέ τις ἀθανάτων σκιόεν λέχος, οὐ τότε Νύμφαι</l>
<l n="94">γείτονες, οὐ Φαέθων πανεπόψιος, οὐδὲ καὶ αὐτῆς</l>
<l n="95">ἔδρακεν ἄφθιτα λέκτρα βοώπιδος ὄμμα Σελήνης· </l>
<l n="96">πυκνοῖς γὰρ νεφέεσσιν ἐμιτρώθη σκέπας εὐνῆς,</l>
<l n="97">καὶ Διὸς ὄμματα θέλξεν ὁμόστολος Ὕπνος Ἐρώτων.</l>
<l n="98">ὄφρα μὲν ἁβρὸς ἴαυεν ἐν ἄνθεσι θελγόμενος Ζεύς,</l>
<l n="99">ἀγκὰς ἔχων παράκοιτιν ἀθηήτων ἐπὶ λέκτρων,</l>
<l n="100">τόφρα δὲ ποικιλόμορφος ἐν οὔρεσι φοιτὰς Ἐρινὺς </l>
<l n="101">νεύμασιν Ἡραίοισιν ἐθωρήχθη Διονύσῳ·</l>
<pb id="v.2.p.452"/>
<l n="102">καὶ κτύπον ἐσμαράγησεν ἐπʼ ὀφθαλμοῖσι Λυαίου,</l>
<l n="103">σεισαμένη βαρύδουπος ἐχιδνήεσσαν ἱμάσθλην·</l>
<l n="104">καὶ κεφαλὴν ἐλέλιξε, δρακοντείων δὲ κομάων</l>
<l n="105">φρικτὰ τινασσομένων ἐπεσύρισε λοίγιος ἠχώ, </l>
<l n="106">καὶ σκοπιὴν ἔρραινον ἐρημάδα πίδακες ἰοῦ<gap/>
</l>
<l n="107">ἄλλοτε θηρείοιο τύπον φαίνουσα προσώπου</l>
<l n="108">αἰνομανὴς ἔφριξε λέων πυκινότριχι λαιμῷ,</l>
<l n="109">χάσματι φοινήεντι καταΐσσων Διονύσου.</l>
<l n="110">τὸν μὲν ἀμερσινόοιο κατάσχετον ἅλματι λύσσης </l>
<l n="111">Ἄρτεμις ἐσκοπίαζε, καὶ ἤθελε λύσσαν ἐλάσσαι,</l>
<l n="112">ἀλλά μιν ἐπτοίησε βαρύκτυπος ὑψόθεν Ἥρη,</l>
<l n="113">πυρσὸν ἀκοντίζουσα· καὶ εἴκαθε δεσπότις ἄγρης</l>
<l n="114">μητρυιῇ κοτέουσα· φύλαξ δέ τις ἔπλετο Βάκχου</l>
<l n="115">μαινομένου, καὶ θῆρας ἑοὺς ἀνέκοψεν ἀπειλῇ, </l>
<l n="116">καὶ κύνας ἀγρευτῆρας ἐπεσφηκώσατο δεσμῷ,</l>
<l n="117">αὐχενίων σφίγξασα πολύπλοκον ὁλκὸν ἱμάντων,</l>
<l n="118">μὴ χρόα δηλήσαιντο νοοσφαλέος Διονύσου.</l>
<l n="119">Νερτερίῳ δὲ Μέγαιρα κελαινιόωσα χιτῶνι</l>
<l n="120">εἰς ζόφον αὖτις ἵκανεν, ἐπαιθύσσουσα Λυαίῳ </l>
<l n="121">φάσματα ποικιλόμορφα· κατὰ Βρομίοιο δὲ πολλαὶ</l>
<l n="122">ἰοβόλοι ῥαθάμιγγες ὀιστεύοντο καρήνου</l>
<l n="123">καὶ βλοσυροὶ σπινθῆρες· ἀεὶ δέ οἱ ἔνδον ἀκουῆς</l>
<l n="124">Ταρταρίης σύριζε λαθίφρονος ἦχος ἱμάσθλης.</l>
<l n="125">καὶ μογέων Διόνυσος ἐρημάδος ἔνδοθι λόχμης </l>
<l n="126">δύσβατα φοιτητῆρι διέστιχεν οὔρεα ταρσῷ</l>
<l n="127">ἄσθματι δαιμονίῳ δεδονημένος· ἀμφὶ δὲ πέτραις,</l>
<l n="128">οἰστρομανὴς ἅτε ταῦρος, ἑάς ἤρασσε κεραίας,</l>
<l n="129">τρηχαλέον μύκημα χέων λυσσώδεϊ λαιμῷ·</l>
<l n="130">Πᾶνα δὲ καλλείψασα καὶ ὑστερόφωνον ἀοιδὴν </l>
<l n="131">φθόγγῳ μαινομένῳ μυκήσατο δύσθροος Ἠχώ,</l>
<l n="132">ἀντίτυπον θρασὺν ἦχον ἀμειβομένη Διονύσου.</l>
<l n="133">καὶ βαλίας ἐλάφους, λασίας δʼ ἐδίωκε λεαίνας</l>
<pb id="v.2.p.454"/>
<l n="134">Βάκχος ἀελλήεις, μεθέπων ὀρεσίδρομον ἄγρην·</l>
<l n="135">οὐδέ οἱ ἄγχι λέων θρασὺς ἤιε· ταρβαλέη δὲ </l>
<l n="136">ἄρκτος ἐριπτοίητος ἐκεύθετο φωλάδι πέτρῃ</l>
<l n="137">λύσσαν ἀπειλητῆρος ὑποπτήσσουσα Λυσίου,</l>
<l n="138">δεχνυμένη βλοσυρῇσι θεήλατον ἦχον ἀκουαῖς·</l>
<l n="139">μηκεδανοὺς δὲ δράκοντας ἐρειδομένους τινί πέτρῃ</l>
<l n="140">μείλιχα λιχμώοντας ἀπέθρισε νηλέι θύρσῳ· </l>
<l n="141">καὶ σκοπιὰς ἐτίναξε τανυγλώχινι κεραίῃ</l>
<l n="142">κτείνων ἀκλινέων ἱκετήσια φῦλα λεόντων·</l>
<l n="143">καί δρύας εὐκάρποιο μετερρίζωσεν ἀρούρης,</l>
<l n="144">Ἁδρυάδας δʼ ἐδίωκεν· ὀιστεύων δὲ κολώνας</l>
<l n="145">Νηιάδας ποταμοῖο μετήλυδας ἤλασε Νύμφας. </l>
<l n="146">Βασσαρίδες δʼ ἀλάληντο καὶ οὐχ ἥπτοντο Λυαίου,</l>
<l n="147">καὶ Σάτυροι φρίσσοντες ἐνεκρύπτοντο θαλάσσῃ,</l>
<l n="148">οὐδέ οἱ ἐγγὺς ἵκοντο τεθηπότες ὄγκον ἀπειλῇς,</l>
<l n="149">μή σφιν ἐπαΐξειε χέων ἑτερόθροον ἠχώ,</l>
<l n="150">ἀφρὸν ἀκοντίζων χιονώδεα, μάρτυρα λύσσης. </l>
<l n="151">Δηριάδης δʼ ὑπέροπλον ἔχων θράσος ἔχραε Βάκχαις,</l>
<l n="152">νεύμασιν Ἡραίοισι τινασσομένου Διονύσου.</l>
<l n="153">ὡς δʼ ὅτε χειμερίων ῥοθίων μυκώμενος ὁλκῷ</l>
<l n="154">ἄπλοος ἀντιπόροις βακχεύετο πόντος ἀέλλαις,</l>
<l n="155">κύμασιν ἠλιβάτοισι κατάρρυτον ἠέρα νίφων. </l>
<l n="156">πρυμναίους δὲ κάλωας ἀφειδέι κύματος ὁρμῇ</l>
<l n="157">λαίλαπες ἐρρήξαντο, καὶ ἄσθματι λαῖφος ἐλίξας</l>
<l n="158">ἰστὸν ἀνεχλαίνωσε κεκυφότα λάβρος ἀήτης</l>
<l n="159">λαίφεσιν ἀμφίζωστον, ἐδοχμώθη δέ κεραίη,</l>
<l n="160">ναῦται δʼ ἀσχαλόωντες ἐπέτρεπον ἐλπίδα πόντῳ· </l>
<l n="161">ὣς τότε Βάκχον ὄρινεν ὅλον στρατὸν Ἰνδικὸς Ἄρης.</l>
<l n="162">ἔνθά τις οὐ κατὰ κόσμον ἔην ἔρις, οὐ κλόνος ἀνδρῶν</l>
<l n="163">ἶσος ἔην, οὐ δῆρις ὁμοίιος· ἀκάματος γὰρ</l>
<pb id="v.2.p.456"/>
<l n="164">νόστιμος ἐγρεκύδοιμος ἐπέβρεμε χάλκεος Ἄρης,</l>
<l n="165">Μωδαίου <note n="1" place="unspecified" anchored="yes">See Crit. Intr.</note> προμάχοιο φέρων τύπον, ὃς πλέον ἄλλων </l>
<l n="166">ὑσμίνης ἀκόρητος ἀτερπέι τέρπετο λύθρῳ,</l>
<l n="167">ᾧ πλέον εἰλαπίνης φόνος εὔαδεν· ἐν δὲ βοείῃ,</l>
<l n="168">οἶά τε Γοργείων πλοκάμων ὀφιώδεας ὁλκούς,</l>
<l n="169">γραπτὸν ἐυσμήριγγος ἔχων ἴνδαλμα Μεδούσης</l>
<l n="170">Δηριάδῃ πέλεν ἶσος, ὁμόχροος· οὖ τότε μορφῆς </l>
<l n="171">ῥιγεδανῆς ἀγέλαστον ἔχων μίμημα προσώπου,</l>
<l n="172">καὶ σκολιὴν πλοκαμῖδα φέρων καὶ σῆμα βοείης,</l>
<l n="173">αἰνομανὴς πεφόρητο μόθῳ λαοσσόος Ἄρης,</l>
<l n="174">καὶ προμάχους θάρσυνεν. ὁμογλώσσῳ δʼ ἀλαλητῷ</l>
<l n="175">Βάκχου μὴ παρεόντος ἀταρβέες ἔβρεμον Ἰνδοί, </l>
<l n="176">καὶ κτύπον ἐννεάχιλον ἐπέκτυπε λοίγιος Ἄρης,</l>
<l n="177">φοιταλέην συνάεθλον ἔχων Ἔριν· δὲ κυδοιμοῖς</l>
<l n="178">στῆσε Φόβον καὶ Δεῖμον ὀπάονα Δηριαδῆος.</l>
<l n="179">καὶ στρατιὴν οἴστρησαν ἐρημονόμου Διονύσου</l>
<l n="180">Δηριάδης καὶ κῶμα Διὸς σύνδρομος Ἄρης. </l>
<l n="181">συμμιγέες δὲ φάλαγγες ὁμοζήλοιο κυδοιμοῦ</l>
<l n="182">Βασσαρίδων στίχα πᾶσαν ἐμιτρώσαντο σιδήρῳ,</l>
<l n="183">καὶ πολέες φεύγοντες ἐνὶ κτείνοντο φονῆι,</l>
<l n="184">θεινόμενοι ξιφέεσσιν, Ὁμηρίδες, εἴπατε, Μοῦσαι,</l>
<l n="185">τίς θάνε, τίς δούπησεν ὑπʼ ἔγχεϊ Δηριαδῆος· </l>
<l n="186">Αἰβίαλος Θύαμίς τε καὶ Ὀρμένιος καὶ Ὀφέλτης,</l>
<l n="187">Κρίασος Ἀργασίδης, Τελέβης καὶ Λύκτιος Ἀνθεὺς</l>
<l n="188">καὶ Θρόνιος καί Ἄρητος ἐυμμελίης τε Μοληνεὺς</l>
<l n="189">ἀλκήεις τε Κόμαρκος· ἐτείνετο δʼ ἄλλος ἐπʼ ἄλλῳ</l>
<l n="190">ἔγχεϊ Δηριάδαο νέκυς στρατός· ὀλλυμένων δὲ </l>
<l n="191">ὃς μὲν ἔην δαπέδῳ τετανυσμένος, ὃς ῥεέθροις</l>
<l n="192">πλώετο κυματόεντα φέρων μόθον <note n="2" place="unspecified" anchored="yes">So MSS.: Ludsich mo/ron.</note> ὃς δὲ θαλάσσῃ</l>
<pb id="v.2.p.458"/>
<l n="193">ἀγχιπόρῳ δέδμητο, διωκόμενον δὲ σιδήρῳ</l>
<l n="194">κύμασιν ἀρτιχάρακτον Ἄραψ τυμβεύσατο Νηρεύς·</l>
<l n="195">ὃς δὲ θυελλήεντι διʼ οὔρεος ἔδραμε ταρσῷ </l>
<l n="196">κῆρα φυγών, ἕτερος δὲ πεπαρμένον ἔγχος ἐάσας</l>
<l n="197">μεσσοπαγὲς περὶ νῶτα μετέστιχεν ἔνδια λόχμης,</l>
<l n="198">χρηίζων ἀπεόντος ἀλεξικάκου Διονύσου.</l>
<l n="199">Αὐχήεις δʼ Ἐχέλαος ἀτυμβεύτῳ πέσε πότμῳ,</l>
<l n="200">Μορρέος ἠλιβάτοιο τυπεὶς ῥηξήνορι πέτρῳ, </l>
<l n="201">Κύπριος, ἀρτιχάρακτον ἔχων ἔτι κύκλον ὑπήνης,</l>
<l n="202">ὑψικόμῳ φοίνικι πανείκελος· ἐν δὲ κυδοιμοῖς</l>
<l n="203">ἁβρὸς ἀκερσικόμης ἐκυλίνδετο λαμπάδα σείων,</l>
<l n="204">πληγεὶς ἰσχίον ἄκρον, ἄκρον, ὅπῃ χροὸς ἥλικι δεσμῷ</l>
<l n="205">συμφερτὸν κοτύλῃ φύσις ἥρμοσεν ἄξονα μηροῦ· </l>
<l n="206">καὶ θάνεν ἁπτομένην κρατέων ἔτι μυστίδα πεύκην,</l>
<l n="207">ἀσπαίρων δὲ κάρηνον ἑῷ τεφρώσατο πυρσῷ,</l>
<l n="208">φλέξας λιγνυόεντι πολύπλοκα βόστρυχα δαλῷ.</l>
<l n="209">καί οἱ ἐπαυχήσας φιλοκέρτομος ἴαχε Μορρεύς·</l>
<l n="210">‘κοῦρε, φατιζομένης ἀλλότριε σεῖο τιθήνης, </l>
<l n="211">ἡβητὴρ Ἐχέλαε, γονὴν ἐψεύσαο Κύπρου·</l>
<l n="212">οὐκ ἀπὸ Πυγμαλίωνος ἔχεις γένος, ᾦ πόρε Κύπρις</l>
<l n="213">μηκεδανὴν βιότοιο πολυχρονίοιο πορείην·</l>
<l n="214">οὔ σε τεῆς Παφίης ἐρρύσατο νυμφίος Ἄρης·</l>
<l n="215">οὐδέ σοι ἄσπετα κύκλα παλιννόστων ἐνιαυτῶν </l>
<l n="216">δῶκε τεὴ Κυθέρεια καὶ οὐ σκάζουσαν ἀπήνην,</l>
<pb id="v.2.p.460"/>
<l n="217">ὄφρα φύγῃς σέο πότμον ἀλεξιμόρων ἐπὶ δίφρων,</l>
<l n="218">ἡμιόνων βαρύγουνον ἀεὶ δρόμον ἡνιοχεύων.</l>
<l n="219">ἤλιτον, ἐκ Κύπροιο φέρεις γένος· ὠκύμορον γὰρ</l>
<l n="220">Αρης καὶ σὲ δάμασσεν ὁμοίιον υἱέι Μύρρης.’ </l>
<l n="221">ὣς εἰπὼν πρυλέεσσι δορυσσόος ᾔχμασε Μορρεύς·</l>
<l n="222">εἰλιπόδην δὲ Βίλιθον ἑλὼν καὶ Δένθιν ὀλέσσας,</l>
<l n="223">αὐχένα δʼ ὀρχηστῆρος Ἐριγβώλοιο δαΐξας</l>
<l n="224">ἔγχεϊ τηλεβόλῳ Φρυγίους ἐφόβησε μαχητάς·</l>
<l n="225">Σηβέα δʼ ὀκριόεντι κατεπρήνιξε βελέμνῳ· </l>
<l n="226">Θηβαίων δὲ φάλαγγα καί Ἀκταίωνα διώκων</l>
<l n="227">ἔκτανεν Εὐβώτην, Καδμηίδος ἀστὸν ἀρούρης,</l>
<l n="228">σύννομον Ἀκταίωνος. ὁμοφθόγγῳ δʼ ἀλαλητῷ</l>
<l n="229">πολλοὶ Δηριάδαο πεφυζότες ἄπλετον ἀλκὴν</l>
<l n="230">πασσυδὸν ὠλίσθησαν ὁμόζυγος εἰς λίνα Μοίρης, </l>
<l n="231">αὐτοφόνῳ θνήσκοντες ἀλοιητῆρι σιδήρῳ,</l>
<l n="232">ἀνδρὸς ἑνὸς ῥιπῇσιν· ἐπʼ ἀλλήλοις δὲ πεσόντες</l>
<l n="233">αἱμαλέῃ στοιχηδὸν ἐπεστόρνυντο κονίῃ</l>
<l n="234">Κρίμισος, Ἱμαλέων, Φράσιος, Θάργηλος, Ἰάων,</l>
<l n="235">οἶσι δαϊζομένοις ἐναρίθμιος ἤριπε Κοίλων, </l>
<l n="236">καὶ νέκυς αἱματόεντι Κύης ἐκυλίνδετο πότμῳ·</l>
<l n="237">καὶ φόνος ἄσπετος ἔσκε· δαϊζιμένων δέ σιδήρῳ</l>
<l n="238">ἐχθρῷ διψὰς ἄρουρα θελήμονι λούσατο λύθρῳ,</l>
<l n="239">δεχνυμένη ξένον ὄμβρον Ἐνυαλίου νιφετοῖο.</l>
<l n="240">Βακχείης δέ φάλαγγος ἔην κλόνος· ἀσταθέες γὰρ </l>
<l n="241">πεζοὶ μὲν δεδόνηντο, φυγοπτολέμων δʼ ἐλατήρων</l>
<l n="242">εἰς φόβον εὐλάιγγες ἀνεκρούοντο χαλινοί·</l>
<l n="243">ὧν ὁ μὲν οὐρεσίφοιτος ἐδύσατο κοιλάδα πέτρην,</l>
<l n="244">ὃς δὲ μολὼν τανύφυλλον ὑπὸ κλέτας ἕζετο λόχμης</l>
<l n="245">κρυπτόμενος πετάλοισιν, ὁ δὲ σπήλυγγα λεόντων, </l>
<l n="246">ἄλλος ἀμαιμακέτοιο μετήιεν ἔνδιον ἄριτου·</l>
<l n="247">καί τις ἀερσιλόφοιο διὰ πρηῶνος ἀλύξας</l>
<l n="248">ποσσὶν ὀρεσσινόμοισι διέστιχεν ἄκρα κολώνης.</l>
<pb id="v.2.p.462"/>
<l n="249">Βάκχη δʼ ἀρτιτόκοιο παρήλυθε θηρὸς ἐναύλους,</l>
<l n="250">ταρβαλέῳ πρηῶνα διαστείβουσα πεδίλῳ· </l>
<l n="251">οὐ γὰρ ἔχειν μενέαινε λεοντείην ἔτι πέτρην,</l>
<l n="252">ἀλλὰ λιποσθενέων ἐλάφων ἐκίχησε καλιὴν</l>
<l n="253">ἤθεσιν ἀδρανέεσσιν, ἐπεὶ προτέρην φρένα Βάκχη</l>
<l n="254">εἰς κραδίην ἐλάφοιο μετέτραπεν ἀντὶ λεαίνης.</l>
<l n="255">καί τις ἀελλοπόδων Σατύρων δειδήμονι ταρσῷ </l>
<l n="256">ἔτρεχεν, ἀσταθέεσσιν ἀσάμβαλος εἴκελος αὔραις,</l>
<l n="257">φεύγων Δηριάδαο θεημάχον ὄγκον ἀπειλῆς.</l>
<l n="258">καὶ σκοπέλους ἐδίωκε γέρων Σειληνὸς ἀλήτης·</l>
<l n="259">πολλάκι δʼ εἰς χθόνα πῖπτε κονιομένοιο προσώπου,</l>
<l n="260">ὀκλάζων βαρύγουνος ὀλισθηροῖσι πεδίλοις, </l>
<l n="261">ἔμπαλιν ὀρθώσας λάσιον δέμας· ἐν δὲ κολώναις</l>
<l n="262">ἀντὶ μόθου κεκάλυπτο, καὶ Εὔιον ἔγχος ἀνάγκῃ</l>
<l n="263">κάλλιπεν ἀπτολέμοισι μεμηλότα θύρσον ἀέλλαις,</l>
<l n="264">καὶ μόγις εὐπήληκος ἀλεύατο Μορρέος αἰχμήν.</l>
<l n="265">ὀκναλέοις δὲ πόδεσσιν ἐχάζετο νωθρὸς Ἐρεχθεύς, </l>
<l n="266">ἐντροπαλιζομένην τανύων εὔκυκλον ὀπωπήν,</l>
<l n="267">αἰδόμενος μενέχαρμον ἑὴν πολιοῦχον Ἀθήνην.</l>
<l n="268">Βακχείην δʼ ἀέκων ἠρνήσατο Μαινάδα χάρμην</l>
<l n="269">λαιὸν Ἀρισταῖος βεβολημένος ὦμον ὀιστῷ.</l>
<l n="270">καὶ στρατιὴν ἀλέεινε δοριθρασέων Κορυβάντων </l>
<l n="271">οὐτηθεὶς λασίοιο κατὰ στέρνοιο Μελισσεύς,</l>
<l n="272">μαζὸν Ἐρυθραίῃ κεχαραγμένος ἄκρον ἀκωκῇ.</l>
<l n="273">καὶ βλοσυροὶ Κύκλωπες ἀναιδέες εὔποδι ταρσῷ</l>
<l n="274">εἰς φόβον ἠπείγοντο τεθηπότες, οἷς ἄμα φεύγων</l>
<l n="275">Ἰνδῴην ἀδόνητος ἐλίμπανε Φαῦνος Ἐνυώ. </l>
<l n="276">εὐκεράου δὲ φάλαγγος ὅλον στρατὸν εἰς φόβον ἕλκων</l>
<l n="277">πρεσβυγενὴς φύξηλις ἐχάζετο Παρράσιος Πάν,</l>
<l n="278">σιγαλέοις δὲ πόδεσσιν ἐδύσατο δάσκιον ὕλην,</l>
<l n="279">μή μιν ἴδῃ φεύγοντα διʼ οὔρεος ἄστατος Ηχώ.</l>
<l n="280">καί οἱ ἐπεγγελάσειε καὶ ἀδρανέοντα καλέσσῃ. </l>
<pb id="v.2.p.464"/>
<l n="281">καὶ πρόμαχοι τότε πάντες ὑπέκφυγον· ἐν δὲ κυδοιμοῖς</l>
<l n="282">Αἰακὸς αὐτόθι μοῦνος ἐλείπετο, μαρνάμενος δὲ</l>
<l n="283">δεύετο μὴ παρεόντος ἀνικήτου Διονύσου·</l>
<l n="284">ἔμπης δʼ αὐτόθι μίμνεν. ἀπὸ σκοπέλοιο δὲ Νύμφαι</l>
<l n="285">Νηιάδος βυθίοισιν ἐνεκρύπτοντο μελάθροις· </l>
<l n="286">αἱ μὲν Ὑδασπιάδεσσιν ὁμήλυδες, αἱ δὲ φυγοῦσαι</l>
<l n="287">Ἰνδὸν ἐς ἀγχικέλευθον ἐναυλίζοντο ῥεέθροις,</l>
<l n="288">ἄλλαι Συδριάδεσσιν ὁμόστολοι, αἱ δʼ ἐνὶ Γάγγῃ</l>
<l n="289">λύθρον ἀπεσμήξαντο νεόσσυτον, ἃς τότε πολλὰς</l>
<l n="290">ἐρχομένας ἀγεληδὸν ἐς ὑδατόεντας ἐναύλους </l>
<l n="291">νηιὰς ἀργυρόπεζα φιλοξείνῳ πυλεῶνι</l>
<l n="292">δέξατο κυματόεντος ἐς αὔλια παρθενεῶνος.</l>
<l n="293">ἄλλαι Ἁμαδρυάδος σκιεροῖς κρύπτοντο κορύμβοις,</l>
<l n="294">δυσάμεναι δρυόεντας ἀνοιγομένους κενεῶνας.</l>
<l n="295">πολλαὶ δʼ ὑγροτόκους ὑπὸ πίδακας ἐγγύθι πέτρης </l>
<l n="296">Βασσαρίδες κρουνηδὸν ἐκώκυον· ἀρτιχύτῳ δὲ</l>
<l n="297">ὄμβρῳ δακρυόεντι φιλοθρήνοιο προσώπου</l>
<l n="298">πληθομένη βαθύκολπος ὅλη πορφύρετο πηγή,</l>
<l n="299">μυρομένη βαρὺ πένθος ἀπενθήτου Διονύσου.</l>
</div1>
<pb id="v.2.p.466"/>
<div1 type="book" n="33">
<argument>
<l n="1">ἐν δὲ τριηκοστῷ τριτάτῳ Μορρῆα δαμάζει</l>
<l n="2">φλέξας θοῦρος Ἔρως ἐπὶ κάλλεϊ Χαλκομεδείης.</l>
</argument>
<l n="1">αὐτὰρ ὁ φοιταλέῳ πεφορημένος ἅλματι ταρσῶν</l>
<l n="2">εὐκεράῳ ταχύγουνος ὁμοίιος ἔσσυτο ταύρω,</l>
<l n="3">λοίγιον ἄσθμα χέων ἑτερόφρονος οἴδματι λύσσης.</l>
<l n="4">καὶ Χάρις ὠκυπέδιλος Ἐρυθραίῳ παρὰ κήπῳ</l>
<l n="5">φυταλιὴν εὔοδμον ἀμεργομένη δονακήων, </l>
<l n="6">ὄφρα πυριπνεύστων Παφίων ἔντοσθε λεβήτων</l>
<l n="7">Ἀσσυρίου μίξασα χυτὰς ὠδῖνας ἐλαίου</l>
<l n="8">ἄνθεσιν Ἰνδῴοισι μύρον τεύξειεν ἀνάσσῃ,</l>
<l n="9">ὁππότε παντοίην δροσερὴν ἐδρέψατο ποίην,</l>
<l n="10">χῶρον ὅλον θηεῖτο· καὶ ἀγχιπόρῳ παρὰ λόχμῃ </l>
<l n="11">λύσσαν ἑοῦ γενετῆρος ὀπιπεύουσα Λυαίου</l>
<l n="12">ἀχνυμένη δάκρυσε, φιλοστόργῳ δὲ μενοινῇ</l>
<l n="13">πενθαλέοις ὀνύχεσσιν ἑὰς ἐχάραξε παρειάς·</l>
<l n="14">καὶ Σατύρους σκοπίαζεν ὑποπτήσσοντας Ἐνυώ,</l>
<l n="15">Κωδώνην δʼ ἐνόησε μινυνθαδίην τε Γιγαρτὼ </l>
<l n="16">κεκλιμένας ἐφύπερθεν ἀτυμβεύτοιο κονίης·</l>
<l n="17">Χαλκομέδην δʼ ἐλέαιρε θυελλήεντι πεδίλῳ</l>
<l n="18">μαινομένου Μορρῆος ἀλυσκάζουσαν ἀκωκήν,</l>
<l n="19">καὶ φθονερὴ δεδόνητο ῥοδώπιδος εἵνεκα κούρης,</l>
<l n="20">μή ποτε νικήσειεν ἐς ἀγλαΐην Ἀφροδίτην. </l>
<pb id="v.2.p.468"/>
<l n="21">ἀχνυμένη δʼ ἐς Ὄλυμπον ἀνήιε, πενθάδι σιγῇ</l>
<l n="22">ἄλγος ἑοῦ γενετῆρος ὑποκλέπτουσα Λυαίου·</l>
<l n="23">καὶ χλόος εὐκύκλοιο παρηίδος ἄνθος ἀμείψας</l>
<l n="24">μαρμαρυγὴν στίλβουσαν ἀπημάλδυνε προσώπου.</l>
<l n="25">τὴν δὲ κατηφιόωσαν Ἀδωνιὰς ἔννεπε Κύπρις, </l>
<l n="26">τοῖον ἔπος βοόωσα παρήγορον, ἐκ δὲ προσώπου</l>
<l n="27">Πασιθέης ἐνόησεν ἄχος κήρυκι σιωπῇ·</l>
<l n="28">‘νύμφα φίλη, τί παθοῦσα τεὴν ἠλλάξαο μορφήν;</l>
<l n="29">παρθένε, πῶς μετάμειψας ἐρευθαλέην σέο μορφήν;</l>
<l n="30">εἰαρινὴν δʼ ἀκτῖνα τίς  ἔσβεσε σεῖο προσώπου; </l>
<l n="31">οὐκέτι σῶν μελέων ἀμαρύσσεται ἄργυφος αἴγλη·</l>
<l n="32">οὐκέτι δʼ. ὡς τὸ πρόσθε, τεαὶ γελόωσιν ὀπωπαί.</l>
<l n="33">ἀλλὰ τεὰς ἀγόρευε μεληδόνας· ἦ ῥά σε τείρει</l>
<l n="34">υἱὸς ἐμός, φιλέεις δὲ ποθοβλήτῳ παρὰ πέτρῃ</l>
<l n="35">οἷα Σεληναίη τινὰ βουκόλον; ἦ ῥά που αὐτὴν </l>
<l n="36">καὶ σὲ μετʼ Ἠριγένειαν Ἔρως ἐπεμάστιε κεστῷ;</l>
<l n="37">οἶδα, πόθεν χλοάουσι παρηίδες· ὅττί σε κούρην</l>
<l n="38">νυμφίος ἀχλυόεις νυμφεύεται Ὕπνος ἀλήτης·</l>
<l n="39">οὐ μὲν ἀναινομένην σε βιήσομαι, οὐδὲ συνάψω</l>
<l n="40">λευκάδι Πασιθέῃ μελανόχροον Ὕπνον ἀκοίτην.’ </l>
<l n="41">ὣς φαμένης δάκρυσε Χάρις καὶ ἀμείβετο μύθῳ·</l>
<l n="42">‘ἀενάου κόσμοιο φυτοσπόρε, μῆτερ Ἐρώτων,</l>
<l n="43">βουκόλος οὐ κλονέει με, καὶ οὐ θρασὺς ἵμερος Ὕπνου.</l>
<l n="44">οὐ πέλον Ἠριγένεια δυσίμερος ἠὲ Σελήνη,</l>
<l n="45">ἀλλὰ πόνος περίφοιτος ἀνιάζει με Λυαίου, </l>
<l n="46">πατρὸς ἐμοῦ φρίσσοντος Ἐρινύας· ὑμετέρου δέ,</l>
<l n="47">εἰ δύνασαι, προμάχιζε κασιγνήτου Διονύσου.’</l>
<l n="48">ἔννεπε, καὶ γενετῆρος ὅλον πόνον εἶπεν ἀνάσσῃ</l>
<l n="49">Βασσαρίδων τε φάλαγγας ἀπείρονας, ἅς κτάνε Μορρεύς,</l>
<l n="50">καὶ Σατύρων φύξηλιν ὅλον στρατόν, εἶπε καὶ αὐτὴν </l>
<pb id="v.2.p.470"/>
<l n="51">δαιμονίην μάστιγα τινασσομένου Διονύσου</l>
<l n="52">καὶ κινυρὴν σπαίρουσαν ὑπὲρ δαπέδοιο Γιγαρτώ,</l>
<l n="53">Κωδώνην τʼ ἀγόρευε προώριον· αἰδομένη δὲ</l>
<l n="54">πένθος ὁμοῦ καὶ κάλλος ἐπέφραδε Χαλκομεδείης.</l>
<l n="55">καὶ ῥοδέου σπινθῆρα μεταλλάξασα προσώπου </l>
<l n="56">ἠθάδα ῥῖψε γέλωτα φιλομμειδὴς Ἀφροδίτη.</l>
<l n="57">ἀγλαΐην δʼ ἐκέλευσε διάκτορον, ὄφρα καλέσσῃ</l>
<l n="58">υἱέα θοῦρον Ἔρωτα μετάρσιον ἠεροφοίτην,</l>
<l n="59">ἀνδρομέης γονόεντα κυβερνητῆρα γενέθλης.</l>
<l n="60">καὶ Χάρις ἴχνος ἔκαμψε, πολυστρέπτῳ δὲ προσώπῳ </l>
<l n="61">σὺν χθονὶ πόντον ὄπωπε καὶ οὐρανόν, εἴ που ἐφεύροι</l>
<l n="62">ἄστατον ἴχνος Ἔρωτος, ἐπεὶ πτερὰ πάντοθι πάλλει,</l>
<l n="63">τέτραχα τεμνομένην κυκλούμενος ἄντυγα κόσμου.</l>
<l n="64">Εὖρε δέ μιν χρυσέοιο περὶ ῥίον ἄκρον Ὀλύμπου</l>
<l n="65">νεκταρέας ῥαθάμιγγας ἀκοντίζοντα κυπέλλοις· </l>
<l n="66">πὰρ δέ οἱ ἵστατο κοῦρος ὁμέψιος ἁβρὸν ἀθύρων,</l>
<l n="67">εὐχαίτης Ὑμέναιος· ἀερσινόου δὲ τεκούσης</l>
<l n="68">οὐρανίης σοφὸν ἔργον ἐπισταμένης δρόμον ἄστρων</l>
<l n="69">σφαῖραν ἄγων τροχόεσσαν ἀέθλια θήκατο νίκης,</l>
<l n="70">Ἄργου δαιδαλέης ἀντίρροπον εἰκόνα μορφῆς· </l>
<l n="71">καὶ πτερόεις εὔκυκλον Ἔρως μητρῷον ἀείρων</l>
<l n="72">χρύσεον ὁρμὸν ἔθηκε θαλασσαίης Ἀφροδίτης,</l>
<l n="73">νίκης φαιδρὸν ἄγαλμα παναίολον· ἀργύρεος δὲ</l>
<l n="74">κεῖτο λέβης ἐν ἀγῶνι, καὶ οἰνοχύτου βρέτας Ἥβης</l>
<l n="75">μεσσοφανῆ σκοπὸν εἶχε· καὶ ἱμερόεις Γανυμήδης </l>
<l n="76">οἰνοχόος Κρονίδαο δικασπόλος ἦεν ἀγῶνος,</l>
<l n="77">στέμμα φέρων παλάμῃσι. Φιλακρήτων δὲ βολάων</l>
<l n="78">λαχμὸς ἔην, μεθέπων ἑτερότροπα δάκτυλα χειρῶν·</l>
<pb id="v.2.p.472"/>
<l n="79">καὶ τὰ μὲν ὀρθώσαντες ἀνέσχεθον, ἄλλα δὲ καρπῷ</l>
<l n="80">χειρὸς ἐπεσφήκωτο συνήορα σύζυγι δεσμῷ· </l>
<l n="81">ἀμφοτέροις δʼ ἔρις ἦεν ἐπήρατος. Ἁβροκόμης δὲ</l>
<l n="82">πρῶτα λαχὼν Ὑμέναιος ἕλεν δέπας, ἱπταμένην δὲ</l>
<l n="83">νεκταρέην ῥαθάμιγγα μετάρσιον ἠέρι πέμπων</l>
<l n="84">ῥῖψε λέβητος ὕπερθε· καὶ οὐ τότε μητέρι Μούσῃ</l>
<l n="85">εὐχωλὴν ἀνέφηνε· διεσσυμένη δὲ κυπέλλου </l>
<l n="86">ἠέρα μέσσον ἔτυψεν ἀερσιπότητος ἐέρση,</l>
<l n="87">ἀλλὰ παρατρέψασα βολὴν βητάρμονι παλμῷ</l>
<l n="88">ἑλκομένη παλίνορσος ἀγάλματος ἀμφὶ προσώπῳ</l>
<l n="89">ἄψοφος ἄκρον ἔτυψεν ἀδουπήτοιο καρήνου·</l>
<l n="90">δεύτερος αἰολόμητις Ἔρως τεχνήμονι θεσμῷ </l>
<l n="91">ἱμερόεν δέπας εἶλε, καὶ εὔξατο Κυπρογενείῃ</l>
<l n="92">λάθριος ἐν πραπίδεσσι, καὶ ἀπλανὲς ὄμμα τανύσσας</l>
<l n="93">εἰς σκοπὸν ἠκόντιζεν ἑκηβόλον ἰκμάδα πέμπων·</l>
<l n="94">νεκταρέου δὲ ποτοῖο παλινδίνητος ἐέρση</l>
<l n="95">ἰθυτενὴς ἄγναμπτος ἀγάλματος ὑψόθι κόρσης </l>
<l n="96">ἠερόθεν βαρύδουπος ἐπεσμαράγησε μετώπῳ·</l>
<l n="97">ἴαχε δʼ ἁβρὸν ἄγαλμα, καὶ υἱέι Κυπρογενείης</l>
<l n="98">χρυσέῳ ἐσμαράγησε λέβης ἐπινίκιον ἠχώ·</l>
<l n="99">καὶ στέφος ἁβρὸν Ἔρωτι πόρεν γελάσας Γανυμήδης·</l>
<l n="100">καὶ ταχὺς αἰόλον ὁρμὸν ἑλὼν καὶ σφαῖραν ἀείρων </l>
<l n="101">διπλόον εἶχεν ἄεθλον ἐυρραθάμιγγος ἀγῶνος,</l>
<l n="102">σκιρτήσας δὲ πόδεσσι, κυβιστήσας δὲ καρήνῳ</l>
<l n="103">κυδιόων ἐχόρευεν Ἔρως θρασύς· ἀντιπάλου δὲ</l>
<l n="104">πολλάκις ἀχνυμένοιο κατήγαγε χεῖρα προσώπου.</l>
<l n="105">ἀγλαΐη δέ οἱ ἄγχι παρίστατο· τερψινόου δὲ </l>
<l n="106">δέξατο χερσὶν ἄνακτος ἀέθλια· νεῦσε δὲ κούρῳ</l>
<pb id="v.2.p.474"/>
<l n="107">νόσφι μολεῖν, καὶ Ἔρωτος ἐς οὔατα μάρτυρι σιγῇ</l>
<l n="108">ψευδομένης ἀγόρευε δολόφρονα μῦθον ἀνάσσης·</l>
<l n="109">‘πανδαμάτωρ ἀδάμαστε, βιοσσόε σύγχρονε κόσμου,</l>
<l n="110">σπεῦσον, ἐπεὶ Κυθέρεια βιάζεται, οὐδέ τις αὐτῇ </l>
<l n="111">ἀμφιπόλων παρέμιμνε, Χάρις φύγεν, ᾤχετο Πειθώ,</l>
<l n="112">καὶ Πόθος ἀστήρικτος ἐχάζετο· σοὶ δέ με μούνην</l>
<l n="113">πέμψεν ἀνικήτοιο τεῆς χατέουσα φαρέτρης.’</l>
<l n="114">ὣς φαμένην ἐρέεινεν Ἔρως, ἴνα πάντα δαείη·</l>
<l n="115">ὅττι νέοι ξύμπαντες, ἀτέρμονος ὁππότε μύθου </l>
<l n="116">ἀρχὴν εἰσαΐουσι, τέλος σπεύδουσιν ἀκοῦσαι·</l>
<l n="117">καὶ στομάτων ἀχάλινον ἀπερροίβδησεν ἰωήν·</l>
<l n="118">‘τίς Παφίην ἀκάχησεν ἐμήν; ἵνα χεῖρα κορύσσω</l>
<l n="119">μαρνάμενος πάντεσσι· βιαζομένης δὲ τεκούσης</l>
<l n="120">νευρὴν πανδαμάτειραν ἐπὶ Κρονίωνα τανύσσω, </l>
<l n="121">καὶ πάλιν οἰστρηθέντα γαμοκλόπον ὄρνιν Ἐρώτων</l>
<l n="122">αἰετόν, ἤ τινα ταῦρον ἁλὸς πλωτῆρα τελέσσω·</l>
<l n="123">εἰ δέ ἑ Παλλὰς ὄρινε καὶ ἤκαχεν ἀμφιγυήεις</l>
<l n="124">Κεκροπίου λύχνοιο φεραυγέα δαλόν ἀνάψας,</l>
<l n="125">μάρναμαι ἀμφοτέροισι, καὶ Ἡφαίστῳ καὶ Ἀθήνῃ· </l>
<l n="126">εἰ δέ μιν ἰοχέαιρα λαγωβόλος εἰς χόλον ἕλκει,</l>
<l n="127">ἔμπυρον Ὠρίωνος Ὀλύμπιον ἆορ ἐρύσσας</l>
<l n="128">Ἄρτεμιν οἰστρήσαιμι, καὶ αἰθέρος ἐκτὸς ἐλάσσω<gap/>
</l>
<l n="129">κουφίζων πτερύγεσσιν ὁμόστολον υἱέα Μαίης,</l>
<l n="130">οὐτιδανὴν καλέοντα μάτην ἐπαρηγόνα Πειθώ· </l>
<l n="131">καλλείψας δὲ βέλεμνα καὶ ἔμπυρον ἄμμα φαρέτρης</l>
<l n="132">δαφναίοις πετάλοισι θελήμονα Φοῖβον ἱμάσσω,</l>
<l n="133">δέσμιον αὐδήεντι περισφίγξας ὑακίνθῳ·</l>
<pb id="v.2.p.476"/>
<l n="134">οὐ μὲν Ἐνυαλίου τρομέω σθένος, οὐδὲ μογήσω</l>
<l n="135">Ἄρεα μαστίζων πεπεδημένον ἡδέι κεστῷ· </l>
<l n="136">καὶ διδύμους φωστῆρας ὑποδρήσσοντας ἐρύσσω</l>
<l n="137">εἰς Πάφον οὐρανόθεν, καὶ ὀπάονα μητρὶ κομίσσω</l>
<l n="138">σὺν Κλυμένῃ Φαέθοντα, σὺν Ἐνδυμίωνι Σελήνην,</l>
<l n="139">πάντες ἴνα γνώωσιν, ὅτι ξύμπαντα δαμάζω.’</l>
<l n="140">εἶπε, καἰ ἰθυκέλευθον ἐν ἠέρι ταρσὸν ἑλίσσων </l>
<l n="141">ἔφθασεν Ἀγλαΐην πτερύγων διδυμάονι ῥοίζῳ,</l>
<l n="142">ἄχρι δόμων ἐπέβαινεν ἐπειγομένης Ἀφροδίτης.</l>
<l n="143">καὶ μέσον ἀγκὰς ἑλοῦσα γαληνιόωντι προσώπῳ</l>
<l n="144">πεπταμένῳ πήχυνε γεγηθότι κοῦρον ἀγοστῷ,</l>
<l n="145">γούνασι κουφίζουσα φίλον βάρος· ἑζομένου δὲ </l>
<l n="146">καὶ στόμα παιδὸς ἔκυσσε καὶ ὄμματα· θελξινόου δὲ</l>
<l n="147">ἁπτομένη τόξοιο καὶ ἀμφαφόωσα φαρέτρην,</l>
<l n="148">οἶα χόλου πνείουσα, δολόφρονα ῥήξατο φωνήν·</l>
<l n="149">‘τέκνον ἐμόν, Φαέθοντος ἐλήσαο καὶ Κυθερείης·</l>
<l n="150">οὐκέτι Πασιφάη μυκώμενα λέκτρα διώκει· </l>
<l n="151">ἠέλιος γελάᾳ με, καὶ Ἀστρίδος αἷμα κορύσσει</l>
<l n="152">παιδὸς ἑῆς υἱῆα μαχήμονα Δηριαδῆα,</l>
<l n="153">Βασσαρίδων ὀλετῆρα γυναιμανέος Διονύσου,</l>
<l n="154">καὶ Σατύρων Βρομίοιο ποθοβλήτων ἐλατῆρα.</l>
<l n="155">τοῦτό με μᾶλλον ὄρινεν, ὅτι βροτοειδέι μορφῇ </l>
<l n="156">Ἄρης ἐγρεκύδοιμος ἔχων συνάεθλον Ἐνυώ,</l>
<l n="157">ἀρχαίης φιλότητος ἀφειδήσας Ἀφροδίτης,</l>
<l n="158">νεύμασιν Ἡραίοισιν ἐθωρήχθη Διονύσῳ,</l>
<l n="159">Ἰνδῴῳ βασιλῆι συνέμπορος. ἀλλʼ ἐνὶ χάρμῃ</l>
<l n="160">Ἄρης Δηριάδαο, σὺ δὲ προμάχιζε Λυαίου· </l>
<l n="161">ἔγχος ἔχει, σὺ δὲ τόξον ὑπέρτερον, ᾧ γόνυ κάμπτει</l>
<pb id="v.2.p.478"/>
<l n="162">Ζεὺς ὕπατος καὶ θοῦρος Ἄρης καὶ θέσμιος Ἑρμῆς·</l>
<l n="163">δειμαίνει σέο τόξα καὶ ὁ κλυτότοξος Ἀπόλλων.</l>
<l n="164">εἰ δὲ τεῇ, φίλε κοῦρε, χαρίζεαι ἀφρογενείῃ,</l>
<l n="165">Βασσαρίδων προμάχιζε καὶ ἡμετέρου Διονύσου. </l>
<l n="166">ἀλλὰ μολὼν ἀκίχητος Ἑώιον εἰς κλίμα γαίης</l>
<l n="167">Ἰνδῴην παρὰ πέζαν, ὅπῃ θεράπαινα Λυαίου</l>
<l n="168">ἔστί τις ἐν Βάκχῃσιν, ὑπέρτερος ἥλικος ἤβης,</l>
<l n="169">οὔνομα Χαλκομέδη φιλοπάρθενος—εἰ δέ κεν ἄμφω</l>
<l n="170">Χαλκομέδην καὶ Κύπριν ἔσω Λιβάνοιο νοήσῃς, </l>
<l n="171">οὐ δύνασαι, φίλε κοῦρε, διακρίνειν Ἀφροδίτην—.</l>
<l n="172">καῖθι μολὼν χραίσμησον ἐρημονόμῳ Διονύσῳ,</l>
<l n="173">Μορρέα τοξεύσας ἐπὶ κάλλεϊ Χαλκομεδείης·</l>
<l n="174">σεῖο δὲ τοξοσύνης γέρας ἄξιον ἐγγυαλίξω</l>
<l n="175">Λήμνιον εὐποίητον ἐγὼ στέφος, εἴκελον αἴγλαις </l>
<l n="176">ἠελίου φλογεροῖο· σὺ δὲ γλυκὺν ἰὸν ἰάλλων</l>
<l n="177">δὸς χάριν ἀμφοτέροις, καὶ Κύπριδι καὶ Διονύσῳ·</l>
<l n="178">σὸν καὶ ἐμὸν κύδαινε γαμοστόλον ὄρνιν Ἐρώτων,</l>
<l n="179">εὐφροσύνης κήρυκα βιοζυγέων ὑμεναίων.’</l>
<l n="180">εἶπε θεά· καὶ μάργος Ἔρως ἀνεπάλλετο κόλπου </l>
<l n="181">μητρὸς ἑῆς, καὶ τόξον ἐκούφισεν, ἀμφὶ δὲ βαιῷ</l>
<l n="182">ὤμῳ πανδαμάτειρον ἐπῃώρησε φαρέτρην·</l>
<l n="183">καὶ πτερόεις πεπότητο διʼ αἰθέρος· ἀμφὶ δὲ Κέρνῃ</l>
<l n="184">κυκλώσας πτερὰ κοῦφα βολαῖς ἀντώπιος Ἠοῦς</l>
<l n="185">ἵπτατο μειδιόων, ὅτι τηλίκον ἡνιοχῆα </l>
<l n="186">δίφρων οὐρανίων ὀλίγοις ἔφλεξε βελέμνοις,</l>
<l n="187">καὶ σέλας Ἠελίοιο σέλας νίκησεν Ἐρώτων.</l>
<l n="188">καὶ ταχὺς Ἰνδῴοιο μολὼν κατὰ μέσσον ὁμίλου</l>
<l n="189">τόξον ἑὸν στήριζεν ἐπʼ αὐχένι Χαλκομεδείης·</l>
<l n="190">καὶ βέλος ἰθύνων ῥοδέης περὶ κύκλα παρειῆς </l>
<l n="191">Μορρέος εἰς φρένα πέμψεν, ἐρετμώσας δὲ πορείην</l>
<l n="192">νηχομένων πτερύγων ἑτερόζυγι σύνδρομος ὁλκῷ</l>
<pb id="v.2.p.480"/>
<l n="193">πατρῴους ἀνέβαινεν ἐς ἀστερόεντας ὀχῆας,</l>
<l n="194">καλλείψας πυρόεντι πεπαρμένον Ἰνδὸν ὀιστῷ.</l>
<l n="195">αἰεὶ δʼ ἔνθα καὶ ἔνθα πόθου δεδονημένος ἰῷ, </l>
<l n="196">παρθένος ἧχι βέβηκε, δυσίμερος ἤιε Μορρεύς,</l>
<l n="197">μείλιχον ἆορ ἔχων, πεφιδημένον ἔγχος ἀείρων,</l>
<l n="198">καὶ θρασὺν Ἱμερόεντι νόον μαστίζετο κεστῷ·</l>
<l n="199">ἀμφὶ δέ μιν περίκυκλον ἐρωμανὲς ὄμμα τιταίνων</l>
<l n="200">νεύμασι Κυπριδίοισιν ἀθελγέας εἷλκεν ὀπωπάς. </l>
<l n="201">ἡ δὲ δολοφρονέουσα παρήπαφεν ὄρχαμον Ἰνδῶν,</l>
<l n="202">οἷά περ ἱμείρουσα, πόθου δʼ ἀπεμάξατο κούρη</l>
<l n="203">ψευδαλέον μίμημα· καὶ αἰθέρος ἥπτετο Μορρεύς,</l>
<l n="204">ἐλπίδι μαψιδίῃ πεφορημένος· ἐν κραδίῃ γὰρ</l>
<l n="205">παρθενικὴν ἐδόκησεν ἔχειν βέλος ἶσον Ἐρώτων, </l>
<l n="206">κοῦφος ἀνήρ, ὅτι παῖδα σαόφρονα δίζετο θέλγειν</l>
<l n="207">κυανέοις μελέεσσι, καὶ οὐκ ἐμνήσατο μορφῆς.</l>
<l n="208">καί οἱ ἐπεγγελόωσα δόλῳ φιλοπαίγμονι κούρη</l>
<l n="209">ἀγχιφανὴς ἐρέθιζε δυσίμερον, ἀντιβίῳ δὲ</l>
<l n="210">εἶπεν ἀνυμφεύτοιο ποδήνεμα γούνατα νύμφης, </l>
<l n="211">πῶς ποτε Φοῖβον ἔφευγε, Βορηίδι σύνδρομος αὔρῃ,</l>
<l n="212">πῶς διερὸν παρὰ χεῦμα τιταινομένου ποταμοῖο</l>
<l n="213">παρθένιον πόδα πῆξε παρʼ εὐρυρέεθρον Ὀρόντην,</l>
<l n="214">ὁππότε γαῖα χανοῦσα παρʼ εὐύδρου στόμα λίμνης</l>
<l n="215">παῖδα διωκομένην οἰκτίρμονι δέξατο κόλπῳ. </l>
<l n="216">τοῖον ἔπος φαμένης ἀνεπάλλετο χάρματι Μορρεύς,</l>
<l n="217">ἓν δέ ἑ μοῦνον ὄρινε, διωκομένην ὅτι Δάφνην</l>
<l n="218">καὶ θεὸς οὐκ ἐκίχησε καὶ οὐκ ἐμίηνεν Ἀπόλλων·</l>
<l n="219">καὶ βραδὺν ἔννεπε Φοῖβον· ἀεὶ δʼ ὑπεμέμφετο γαίῃ,</l>
<l n="220">παρθένον ὅττι κάλυψεν ἀπειρήτην ὑμεναίων· </l>
<l n="221">δείδιε γὰρ τρομέων γλυκερῷ πυρί, μή τι καὶ αὐτὴ</l>
<l n="222">εἴη Χαλκομέδη φιλοπάρθενος, οἷά τε Δάφνη,</l>
<pb id="v.2.p.482"/>
<l n="223">μή μιν ἰδὼν φεύγουσαν ἐτώσιον εἰς δρόμον ἔλθῃ,</l>
<l n="224">μοχθίζων ἀτέλεστον ἐς ἵμερον, ὥς περ Ἀπόλλων.</l>
<l n="225">ἀλλʼ ὅτε νὺξ ἀνέτελλε, κατευνήτειρα κυδοιμοῦ, </l>
<l n="226">Χακξινέδγ μὲν ἵκανεν ἐρημάδος εἰς ῥάχιν ὕλης,</l>
<l n="227">ἴχνια μαστεύουσα νοοπλανέος Διονύσου·</l>
<l n="228">οὐ τότε ῥόπτρα φέρουσα καὶ Εὔια κύμβαλα Ῥείης</l>
<l n="229">ὄργια μυστιπόλευεν ἀκοιμήτοιο Λυαίου,</l>
<l n="230">ἀλλὰ κατηφιόωσα καὶ οὐ ψαύουσα χορείης </l>
<l n="231">εἶχεν ἀσιγήτοισιν ἀήθεα χείλεσι σιγήν,</l>
<l n="232">νοῦσον ἀλεξητῆρος ἐπισταμένη Διονύσου.</l>
<l n="233">Ὀκναλέοις δὲ πόδεσσι μόγις βραδὺς ἤιε Μορρεύς,</l>
<l n="234">ἐντροπαλιζομένῳ δεδοκημένος ὄμματι νύμφην,</l>
<l n="235">μεμφόμενος Φαέθοντα ταχύδρομον· ἑσπόμενον δὲ </l>
<l n="236">Χαλκομέδῃ νόον εἶχεν ὁμόστολον· ἀσχαλόων δὲ</l>
<l n="237">Κυπριδίοις ὀάροισιν ἀνήρυγε θῆλυν ἰωήν,</l>
<l n="238">αἰθύσσων νυχίων ὑποκάρδιον ἰὸν Ἐρώτων·</l>
<l n="239">‘ἔρρε, βέλος καὶ τόξον Ἀρήιον· ἱμερόεν γὰρ</l>
<l n="240">φέρτερον ἄλλο βέλος με βιάζεται· ἔρρε, φαρέτρη· </l>
<l n="241">κεστὸς ἱμὰς νίκησεν ἐμῆς τελαμῶνα βοείης.</l>
<l n="242">οὐκέτι Βασσαρίδεσσι μαχήμονα χεῖρα κορύσσω·</l>
<l n="243">ἀλλὰ θεὸν πατρῷον, ὕδωρ καὶ γαῖαν ἐάσας</l>
<l n="244">βωμὸν ἀναστήσω καὶ Κύπριδι καὶ Διονύσῳ,</l>
<l n="245">ῥίψας χάλκεον ἔγχος Ἐνυαλίου καὶ Ἀθήνης. </l>
<l n="246">οὐκέτι πυρσὸν ἔχων θωρήσσομαι· ἀδρανέος γὰρ</l>
<l n="247">δαλὸν Ἐνυαλίοιο κατέσβεσε πυρσὸς Ἐρώτων·</l>
<l n="248">ἄλλῳ θερμοτέρῳ πυρὶ βάλλομαι. αἴθε καὶ αὐτός,</l>
<l n="249">αἴθε γυναιμανέων Σάτυρος πέλον, ὄφρα χορεύσω</l>
<l n="250">μεσσόθι Βασσαρίδων, παλάμῃ δʼ ἵνα πῆχυν ἐρείσας </l>
<l n="251">σφίγξω δεσμὸν ἔρωτος ἐπʼ αὐχένι Χαλκομεδείης.</l>
<l n="252">εἰς Φρυγίην Διόνυσος ὀπάονα Δηριαδῆος</l>
<l n="253">δουλοσύνης ἐρύσειεν ὑπὸ ζυγόν, ἀντὶ δὲ πάτρης</l>
<pb id="v.2.p.484"/>
<l n="254">Μαιονίη πολύολβος ἑὸν ναέτην με δεχέσθω·</l>
<l n="255">Τμῶλον ἔχειν ἐθέλω μετὰ Καύκασον· ἀρχέγονον δὲ </l>
<l n="256">Ἰνδὸν ἀπορρίψας ἐμὸν οὔνομα Λυδὸς ἀκούσω,</l>
<l n="257">αὐχένα δοῦλον Ἔρωτος ὑοκλίνων Διονύσῳ·</l>
<l n="258">Πακτωλὸς φερέτω με· τί μοι πατρῷος Ὑδάσπης;</l>
<l n="259">Χαλκομέδης δʼ ἐχέτω με δόμος γλυκύς· ἐν πολέμοις γὰρ</l>
<l n="260">Κύπρις ὁμοῦ καὶ Βάκχος ὑπʼ ἀμφοτέροισι βελέμνοις </l>
<l n="261">γαμβροῖς Δηριαδῆος ἐπέχραον, ὄφρά τις εἴπῃ·</l>
<l n="262">‘Μορρέα κεστὸς ἔπεφνε, καὶ ἔκτανε θύρσος Ὀρόντην.’’</l>
<l n="263">τοῖα μὲν ὴύτησε· πολυφλοίσβῳ δὲ μερίμηῃ</l>
<l n="264">τήκετο Χαλκομέδης μεμνημένος· ἐν γὰρ ὀμίλῃ</l>
<l n="265">θερμότεροι γεγάασιν ἀεὶ σπινθῆρες Ἐρώτων. </l>
<l n="266">ἤδη γὰρ σκιόεντι θορὼν αὐτόχθονι παλμῷ</l>
<l n="267">ἄψοφος ἀννεφέλοιο μελαίνετο κῶνος ὀμίχλης,</l>
<l n="268">καὶ τρομερῇ ξύμπαντα μιῇ ξύνωσε σιωπῇ·</l>
<l n="269">οὐδέ τις ἴχνος ἔπειγε διʼ ἄστεος Ἰνδὸς ὁδίτης,</l>
<l n="270">οὐδὲ γυνὴ χερνῆτις ἐθήμονος ἥπτετο τέχνης, </l>
<l n="271">οὐδέ οἱ ἐν παλάμῃσι φιληλακάτῳ παρὰ λύχνῳ</l>
<l n="272">κύκλον ἐς αὐτοέλικτον ἰὼν ἄτρακτος ἀλήτης</l>
<l n="273">ἄστατος ὀρχηστῆρι τιταίνετο νήματος ὁλκῷ,</l>
<l n="274">ἀλλὰ καρηβαρέουσα φιλαγρύπνῳ παρὰ λύχνῳ</l>
<l n="275">εὗδε γυνὴ ταλαεργός· ὄφις δέ τις ἥσυχος ἕρπων </l>
<l n="276">κεῖτο πεσών, κεφαλῇ δʼ ἐρύων παλινάγρετον οὐρὴν</l>
<l n="277">γαστέρος ὑπναλέης ἀνεσείρασεν ὁλκὸν ἀκάνθης·</l>
<l n="278">καί τις ἀερσιπόδης ἐλέφας παρὰ γείτονι τοίχῳ</l>
<l n="279">ὄρθιον ὕπνον ἴαυεν, ὑπὸ δρυὶ νῶτον ἐρείσας.</l>
<l n="280">καὶ τότε μοῦνος ἄυπνος ἀπόσσυτος ἄψοφος ἕρπων </l>
<l n="281">ποσσὶ παλιννόστοισιν ἕλιξ ἐστρεύγετο Μορρεύς,</l>
<pb id="v.2.p.486"/>
<l n="282">μούνην Χειροβίην θαλάμοις εὕδουσαν ἐάσας·</l>
<l n="283">καί τινος ἀρχαίοιο σοφοῦ πάρα μῦθον ἀκούσας</l>
<l n="284">ἀνδράσι πὰρ Κιλίκεσσιν ἔχων μόθον ἐγγύθι Ταύρου</l>
<l n="285">ἔνθεον ἀστραίων δεδαημένος οἶστρον Ἐρώτων, </l>
<l n="286">ἠέρι πεπταμένην μετανεύμενος αἴθριον αὐλὴν</l>
<l n="287">νυμφίον Εὐρώπης ἐπεδέρκετο, Ταῦρον Ὀλύμπου·</l>
<l n="288">ἀξονίῳ δὲ τένοντι πολυπλανὲς ὄμμα τιταίνων</l>
<l n="289">Καλλιστὼ σκοπίαζε καὶ ἄστατον ὁλκὸν Ἁμαξης,</l>
<l n="290">γινώσκων, ὅτι θῆλυς ἐδέξατο θῆλυν ἀκοίην </l>
<l n="291">μιμηλῆς μεθέπηοντα νόθον δέμας ἰοχεαίρης</l>
<l n="292">ἀγνώστοις μελέεσοιν· ὑπερτέλλοντα δὲ Ταύρου</l>
<l n="293">Μυρτίλον ἐσκοπίαζε, πυρίπνοον Ἡνιοχῆα,</l>
<l n="294">ὅττι γάμῳ χραίσμησε, καὶ εἰς δρόμον Ἱπποδαμείης</l>
<l n="295">ἀντίτυπον ποίησε τύπον τροχοεσδέι κηρῷ, </l>
<l n="296">ἄχρι Πέλοψ γάμον εὗρε· καὶ ἀγχόθι Κασσιεπείης</l>
<l n="297">αἰετὸν Αἰγίνης τανυσίπτερον εἶδεν ἀκοίτην,</l>
<l n="298">καὶ δόλον ἤθελε τοῖον ἐπίκλοπον, ὄφρα καὶ αὐτὸς</l>
<l n="299">Χαλκομέδης λύσειεν ἀνυμφεύτοιο κορείην,</l>
<l n="300">καί τινα μῦθον ἔειπεν ἔχων ἄγρυπνον ὀπωπήν· </l>
<l n="301">‘ἔκλυον, ὡς Σατύρῳ πανομοίιος ὑψιμέδων Ζεὺς</l>
<l n="302">Ἀντιόπην δολόεντι τύπῳ νυμφεύσατο κούρην</l>
<l n="303">μιμηλῇ φιλότητι φιλοσκάρθμων ὑμεναίων·</l>
<l n="304">τοῖον ἔχειν ἐθέλω καὶ ἐγὼ δέμας, ὄφρα χορεύσω</l>
<l n="305">εἰς στρατὸν εὐκεράων Σατύρων ἄγνωστος ἱκάνων, </l>
<l n="306">Χαλκομέδης ἵνα λέκτρα φιλακρήτοιο τελέσσω.</l>
<l n="307">οἶδα, πόθεν, Κυθέρεια, χολώεαι υἱάσιν Ἰνδῶν·</l>
<l n="308">γείτονας Ἠελίοιο τεοὶ κλονέουσιν ὀιστοί·</l>
<pb id="v.2.p.488"/>
<l n="309">οὔ πω μνῆστιν ὄλεσσας ἐλεγχομένων σέο δεσμῶν.</l>
<l n="310">οὐ Φαέθων με φύτευσε· τί με κλονέεις, Ἀφροδίτη; </l>
<l n="311">οὐ τέκε Πασιφάη με βοοσκόπος, οὐκ Ἀριάδνης</l>
<l n="312">γνωτὸς ἐγώ. φθέγξασθε, λίθοι, πετρώδεα φωνήν.</l>
<l n="313">Χαλκομέδην ποθέω, καὶ ἀναίνεται.ἔρρε, φαρέτρη,</l>
<l n="314">ἔρρετε, φοίνια τόξα καὶ ἠνεμόεντες ὀιστοί·</l>
<l n="315">Ἄρης οὔ με σάωσε κορυσσομένης Ἀφροδίτης· </l>
<l n="316">βαιὸς Ἔρως με δάμασσε, τὸν οὐ κτάνε Βάκχος ἀγήνωρ.’</l>
<l n="317">τοῖα μάτην κατὰ νύκτα δυσίμερος ἔννεπε Μορρεύς.</l>
<l n="318">οὐδὲ νοοπλανέος πτερὸν εὔνασεν ἡδέος Ὕπνου</l>
<l n="319">Χαλκομέδην φυγόδεμνον, ἐπεὶ πόθον εἶχεν ὀλέθρου,</l>
<l n="320">Μορρέα δειμαίνουσα μεμηνότα, μή μιν ἐρύσσας </l>
<l n="321">θερμὸς ἀνὴρ ζεύξειεν ἀναγκαίοις ὑμεναίοις</l>
<l n="322">Βάκχου μὴ παρεόντος· Ἐρυθραίῃ δὲ θαλάσσῃ</l>
<l n="323">ἔννυχον ἴχονς ἔκαμψε καὶ ἴαχε κύματι κωφῷ·</l>
<l n="324">‘Μηλίς, ἐπολβίζω σε· σὺ γάρ ποτε, νῆις Ἐρώρων,</l>
<l n="325">αὐτομάτῃ στροφάλιγγι δέμας ῥίψασα θαλάσσῃ </l>
<l n="326">λέκτρα γυναιμανέοντος ἀλεύαο Δαμναμενῆος·</l>
<l n="327">σὸν μόρον ὀλβίζω φιλοπάρθενον· οἰστρομανῆ γὰρ</l>
<l n="328">νυμφίον εἰς σὲ κόρυσσεν ἁλὸς θυγάτηρ Ἀφροδίτη,</l>
<l n="329">καί σε θάλασσα φύλαξε, καὶ εἰ Παφίης πέλε μήτηρ,</l>
<l n="330">καὶ θάνες ἐν ῥοθίοις ἔτι παρθένος. ἀλλὰ καὶ αὐτὴν </l>
<l n="331">Χαλκομέδην ἐθέλουσαν ὕδωρ κρύψειε θαλάσσης</l>
<l n="332">Μορρέος ἱμείροντος ἀπειρήτην ὑμεναίων,</l>
<l n="333">ὄφρα νέη Βριτόμαρτις ἐγὼ φυγόδεμνος ἀκούσω,</l>
<l n="334">ἥν ποτε πόντος ἔδεκτο καὶ ἔμπαλιν ὤπασε γαίῃ,</l>
<l n="335">Κυπριδίων Μίνωος ἀφειδήσασαν Ἐρώτων. </l>
<pb id="v.2.p.490"/>
<l n="336">ὁ??ʼ με διεπτοίησεν ἐρωμανέων ἐνοσίχθων,</l>
<l n="337">οἷά περ Ἀστερίην φιλοπάρθενον, ἣν ἐνὶ πόντῳ</l>
<l n="338">πλαζομένην ἐδίωκε παλίνδρομον, εἰσόκεν αὐτὴν</l>
<l n="339">ἄστατον ἱππεύουσαν ἀμοιβάδι σύνδρομον αὔρῃ</l>
<l n="340">κύμασιν ἀστυφέλικτον ἐνερρίζωσεν Ἀπόλλων. </l>
<l n="341">δέξό με, δέξο, θάλασσα, φιλοξείνῳ σίο κόλπῳ·</l>
<l n="342">δέχνυσο Χαλκομέδην μετὰ Μηλίδα· δέξο καὶ αὐτὴν</l>
<l n="343">ὁπλοτέρην Βριτόμαρτιν ἀναινομένην ὑμεναίους,</l>
<l n="344">ὄφρα φύγω Μορρῆα καὶ ὑμετέρην Ἀφροδίτην·</l>
<l n="345">Χαλκομέδην ἐλέαιρε, βοηθόε παρθενικάων.’ </l>
<l n="346">ὣς φαμένη δεδόνητο νόον παρὰ γείτονι πόντῳ·</l>
<l n="347">καί νύ κεν αὐτοκύλιστος ἐδύσατο κῦμα θαλάσσης,</l>
<l n="348">ἀλλὰ Θέτις χραίσμησε χαριζομένη Διονύσῳ,</l>
<l n="349">καὶ δέμας ἀλλάξασα παρίστατο Χαλκομεδείῃ,</l>
<l n="350">Βάκχης δʼ εἶδος ἔχουσα παρήγορον ἴαχε φωνήν· </l>
<l n="351">‘τέτλαθι, Χαλκομέδη, μὴ δείδιθι Μορρέος εὐνήν·</l>
<l n="352">αἴσιον ὄρνιν ἔχεις με τεῆς ἀλύτοιο κορείης,</l>
<l n="353">μαρτυρίην μεθέπουσαν ἀνυμφεύτων σἐο λέκτρων.</l>
<l n="354">εἰμὶ Θέτις φυγόδεμνος ὁμοίιος, εἰμὶ καὶ αὐτή,</l>
<l n="355">οἷά τε Χαλκομέδη, φιλοπάρθενος· οὐρανόθεν δὲ </l>
<l n="356">Ζεύς με πατὴρ ἐδίωκε καὶ ἤθελεν εἰς γάμον ἕλκειν,</l>
<l n="357">εἰ μή μιν ποθέοντα γέρων ἀνέκοπτε Προμηθεὺς</l>
<l n="358">θεσπίζων Κρονίωνος ἀρείονα παῖδα φυτεῦσαι,</l>
<l n="359">μὴ Θέτιδός ποτε κοῦρος ἐπιβρίσειε τοκῆι</l>
<l n="360">καὶ Κρονίδην ἐλάσειεν, ἅτε Κρόνον ὑψιμέδων Ζεύς. </l>
<l n="361">γίνεό μοι δολόεσσα φερέσβιος· αὐτοφόνος γὰρ</l>
<l n="362">αἴ κε θάνῃς ἀδίδακτος ἀνυμφεύτων ὑμεναίων,</l>
<l n="363">Βασσαρίδων στίχα πᾶσαν ἀνάρσιος Ἰνδὸς ὀλέσσει·</l>
<l n="364">ἀλλά μιν ἠπερόπευε, καὶ ἐκ θανάτοιο σαώσεις</l>
<pb id="v.2.p.492"/>
<l n="365">σὴν στρατιὴν φύξηλιν ἱμασσομένου Διονύσου, </l>
<l n="366">ψευδομένη Παφίης κενεὸν πόθον· εἰ δέ σε Μορρεὺς</l>
<l n="367">εἰς εὐνὴν ἐρύσειεν ἀναινομένην ὑμεναίους,</l>
<l n="368">οὐ χατέεις ἐπὶ Κύπριν ἀρηγόνος· ὑμετέρης γὰρ</l>
<l n="369">φρουρὸν ἔχεις ἀπέλεθρον ὄφιν χραισμήτορα μίτρης·</l>
<l n="370">ὑμέτερον δὲ Δράκοντα λαβὼν μετὰ φύλοπιν Ἰνδῶν </l>
<l n="371">στηρίξει Διόνυσος ἐν ἀστεροφεγγέι κύκλῳ,</l>
<l n="372">ἄγγελον οὐ λήγοντα τεῆς ἀλύτοιο κορείης,</l>
<l n="373">ἐγγὺς ἑοῦ Στεφάνοιο φεραυγέος, εὖτε τελέσσῃ</l>
<l n="374">ἀστερόεν μέγα σῆμα Κυδωναίης Ἀριάδνης·</l>
<l n="375">Ἀρκτῴῳ δὲ Δράκοντι δράκων τεὸς ἰσοφαρίζων </l>
<l n="376">ἀστράψει μερόπεσσι, συναστράπτων Ὀφιούχῳ.</l>
<l n="377">ὕστερον αἰνήσεις ἁλίην Θέτιν, εὖτε νοήσῃς</l>
<l n="378">ἀστέρα σὸν πυρόεντα συναστράπτοντα Σελήνῃ.</l>
<l n="379">ἔσσο δὲ θαρσήεσσα γάμου χάριν· οὐ γὰρ ἀκοίτης</l>
<l n="380">ἔμπεδον ὑμετέρης ἀναλύσεται ἄμμα κορείης, </l>
<l n="381">οὐ μὰ σὲ καὶ Διόνυσον ἐμῆς ψαύσαντα τραπέζης,</l>
<l n="382">οὐ μὰ σὲ καὶ σέο θύρσα, καὶ εἰναλίην Ἀφροδίτην.’</l>
<l n="383">εἶπε παραιφαμένη· νεφέλῃ δʼ ἐκαλύψατο κούρην,</l>
<l n="384">μή μιν ἐσαθρήσωσι φυλάκτορες ἢ σκοπὸς ἀνήρ,</l>
<l n="385">φώριον ἴχνος ἔχων δολίῳ ποδὶ νυκτὸς ὁδίτης, </l>
<l n="386">ἠὲ γυναιμανέων θρασὺς αἰπόλος, ἑσπερίην δὲ</l>
<l n="387">παρθενικὴν ἐρύσειε παρʼ εἰνοδίους ὑμεναίους.</l>
</div1>
<pb id="v.2.p.494"/>
<div1 type="book" n="34">
<argument>
<l n="1">Κτεινομέναις ἑκάτερθε τριηκοστοῖο τετάρτου</l>
<l n="2">Δηριάδης Βάκχῃσι κορύσσεται ἔνδοθι πύργων.</l>
</argument>
<l n="1">κούρη δʼ οὐρεσίφοιτος ἑῷ ταχυδίνεϊ ταρσῷ</l>
<l n="2">ἄψοφον ἴχνος ἔχουσα διέστιχεν εἰς ῥάχιν ὕλης·</l>
<l n="3">οὐδὲ Θέτις δήθυνεν ἐπʼ ᾐόνος, ἀλλὰ καὶ αὐτὴ</l>
<l n="4">πατρῴην βρυόεσσαν ἐδύσατο Νηρέος αὐλήν.</l>
<l n="5">ἤδη δʼ ἀννεφέλοιο διʼ ἠέρος ὄμμα τιταίνων </l>
<l n="6">ἄντυγας ἀστραίας ὁρόων ἐκορέσσατο Μορρεύς·</l>
<l n="7">καί τινα μῦθον ἔειπε μεληδόσι θυμὸν ἱμάσσων·</l>
<l n="8">‘πλάζεται ἀλλοπρόσαλλος ἐμὸς νόος· οὐ μία βουλή,</l>
<l n="9">εἷς νόος οὐ μεθέπει με· πολυσπερέες δὲ μενοιναὶ</l>
<l n="10">ἀμφʼ ἐμὲ κυκλώσαντο, καὶ οὐ μίαν οἶδα τελέσσαι· </l>
<l n="11">κτείνω Χαλκομέδειαν ἐπήρατον; ἀλλὰ τί ῥέξω,</l>
<l n="12">μή με πόθῳ μετὰ πότμον ἀποκτείνειε καὶ αὐτή;</l>
<l n="13">ἀλλὰ λίπω ζώουσαν ἀνούτατον, ἀμφαδίην δὲ</l>
<l n="14">παρθένον εἰς ὑμέναιον ἐφέλκομαι; ἀλλʼ ἐνὶ θυμῷ</l>
<l n="15">Δηριάδην τρομέω καὶ Χειροβίην ἐλεαίρω. </l>
<l n="16">οὐ μὲν ἐγὼ κτείνω ποτὲ παρθένον· ἢν δὲ δαμάσσω,</l>
<l n="17">πῶς δύναμαι ζώειν, ὅτε παρθένον οὐκέτι λεύσσω;</l>
<l n="18">κάμνω, Χαλκομέδης ὅτε λείπομαι εἰς μίαν ὥρην.’</l>
<l n="19">τοῖα μάτην ἐνέπων πολυμήχανος ἤιε Μορρεύς,</l>
<pb id="v.2.p.496"/>
<l n="20">παφλάζων ὀδύνῃσι ποθοβλήτοιο μερίμνης. </l>
<l n="21">τὸν δὲ παλινδίνητον ἀλώμενον ὑψόθεν ὄχθης</l>
<l n="22">μουνάδος ἀμνήστοιο λελοιπότα δέμνια νύμφης,</l>
<l n="23">ἔδρακεν ἐγρήσσων θρασὺς Ὕσσακος· ὡς δολόεις δὲ</l>
<l n="24">κρυπτὸν ἀτεκμάρτων ἐφράσσατο κέντρον Ἐρώτων,</l>
<l n="25">πιστότατος θεράπων· δολίῳ δέ μιν εἴρετο μύθῳ, </l>
<l n="26">τοῖον ἔπος προχέων ἀπατήλιον ἀνθερεῶνος·</l>
<l n="27">‘τίπτε λιπὼν σέο λέκτρα καὶ ὑπναλέην σέο νύμφην</l>
<l n="28">πλάζεαι ἔνθα καὶ ἔνθα κατὰ κνέφας, ἄτρομε Μορρεῦ;</l>
<l n="29">μὴ τάχα Δηριάδης σε διεπτοίησεν ἀπειλῇ;</l>
<l n="30">μή σοι Χειροβίη κοτέει ζηλήμονι θυμῷ </l>
<l n="31">ἐλπομένη φιλέειν σε δορικτήτην τινὰ Βάκχην;</l>
<l n="32">καὶ γὰρ ὅτʼ εἰσορόωσιν ἐρωμανέοντας ἀκοίτας,</l>
<l n="33">κρυπταδίην διὰ Κύπριν ἀεὶ φθονέουσι γυναῖκες.</l>
<l n="34">μὴ τάχα πανδαμάτωρ θρασὺς Ἵμερος εἰς σὲ κορύσσει</l>
<l n="35">νυμφιδίους σπινθῆρας ἀκοιμήτοιο φαρέτρης; </l>
<l n="36">μή τινα Βασσαρίδων ποθέεις μίαν; ὡς μὲν ἀκούω,</l>
<l n="37">τρεῖς Χάριτες γεγάασι, χορίτιδες Ὀρχομενοῖο,</l>
<l n="38">ἀμφίπολοι Φοίβοιο, χοροπλεκέος δὲ Λυαίου</l>
<l n="39">εἰσί τριηκοσίων Χαρίτων στίχες, ὧν μία μούνη</l>
<l n="40">πασάων προφέρουσα φαείνεται, οἷα καὶ αὐτὴ </l>
<l n="41">φαιδροτέραις ἀκτῖσι κατακρύπτει σέλας ἄστρων</l>
<l n="42">μαρμαρυγὴν εὔκυκλον ἀκοντίζουσα Σελήνη.</l>
<l n="43">καὶ διδύμοις βελέεσσι κορύσσεται εἰν ἑνὶ θεσμῷ,</l>
<l n="44">κάλλεϊ τοξεύουσα καὶ αἰχμάζουσα σιδήρῳ·</l>
<l n="45">ἔστι δὲ Πασιθέη κορυθαιόλος, ἥν τινα Βάκχαι </l>
<l n="46">Χαλκομέδην καλέουσιν· ἐγὼ δέ μιν αὐτὸς ἐνίψω</l>
<l n="47">Ἄρτεμιν ἀργυρόπεζαν ἠὲ <note n="1" place="unspecified" anchored="yes">So MSS.</note> χρύσασπιν Ἀθήνην.’</l>
<pb id="v.2.p.498"/>
<l n="48">ὥς φάμενος σίγησε· καὶ ὀφρύος ἄκρα καθέλκων</l>
<l n="49">αἰδομένοις στομάτεσσι δυσίμερος ἔννεπε Μορρεύς·</l>
<l n="50">‘ἀτρεκέως Διόνυσος ἐδύσατο κῦμα θαλάσσης </l>
<l n="51">δειμαίνων Λυκόοργον, ὑποβρυχίοιο δὲ κόλπου</l>
<l n="52">Νηρεΐδας θώρηξε, καὶ ἐξ ἁλὸς ἦλθε κομίζων</l>
<l n="53">εἰναλίην ἐς Ἄρηα κασιγνήτην Ἀφροδίτην·</l>
<l n="54">ἀντὶ δὲ νυμφιδίοιο καὶ εὐόδμοιο χιτῶνος</l>
<l n="55">δῶκεν ἔχειν θώρηκα σιδήρεον, ἀντὶ κεστοῦ </l>
<l n="56">χάλκεον ἔγχος ὄπασσε· καὶ οὔνομα τὸ πρὶν ἀμείψας</l>
<l n="57">Χαλκομέδην ὀνόμηνε κορυσσομένην Ἀφροδίτην·</l>
<l n="58">ἔστι δὲ Βασσαρίδεσσι συνέμπορος· ἀμφοτέροις δὲ</l>
<l n="59">μάρναμαι ἀγνώσσων, καὶ Κύπριδι καὶ Διονύσῳ.</l>
<l n="60">καὶ τί μάτην δόρυ θοῦρον ἀείρομαι; εἶξον, ἀκωκή· </l>
<l n="61">εἰ Παφίη νίκησεν ἀκοντιστῆρα κεραυνοῦ,</l>
<l n="62">εἰ πολέμων σκηπτοῦχον ἑῷ σπινθῆρι δαμάζει,</l>
<l n="63">εἰ φλογερὸν Φαέθοντα κατέφλεγε μείζονι πυρσῷ</l>
<l n="64">καὶ κλονέει πυρόεντα,τί κεν ῥέξαιμι σιδήρῳ;</l>
<l n="65">εἴπατέ μοί τινα μῆτιν ἀρηγόνα Κυπρογενείης· </l>
<l n="66">οὐτήσω τὸν Ἔρωτα; πόθεν πτερόεντα κιχήσω;</l>
<l n="67">ἔγχος ἀερτάζω; πυρὶ μάρναται, ἆορ ἐρύσσω;</l>
<l n="68">τόξον ἔχει, τὸ δὲ τόξον ἐμῆς φρενὸς ἁπτόμενον πῦρ.</l>
<l n="69">πολλάκις οὐτήθην κατὰ φύλοπιν· ἀλλὰ καμόντα</l>
<l n="70">ἰητήρ με σάωσεν ἑῇ ζωαρκέι τέχνῃ, </l>
<l n="71">ὠτειλῇ μελέων ὀδυνήφατον ἄνθος ἑλίξας.</l>
<l n="72">Ὕσσακε, μὴ κρύψῃς, τίνα φάρμακα ποικίλα πάσσων</l>
<l n="73">ἔνδον ἐμῆς κραδίης ἰήσομαι ἕλκος Ἐρώτων.</l>
<l n="74">εἰμὶ μὲν ἀντιβίοισιν ἀεὶ θρασύς· ἀλλʼ ὅτε λεύσσω</l>
<l n="75">Χαλκομέδην παρεοῦσαν, ἐμὴ θηλύνεται αἰχμή. </l>
<l n="76">οὐ τρομέω Διόνυσον· ὑποπτήσσω δὲ γυναῖκα,</l>
<l n="77">ὅττι σέλας πέμπουσα ποθοβλήτοιο προσώπου</l>
<pb id="v.2.p.500"/>
<l n="78">μορφῇ ὀιστεύει με, καὶ οὐκέτι τόξα τιταίνω.</l>
<l n="79">ὣς ἄρα Νηρεΐδων μίαν ἔδρακον· εἰ θέμις εἰπεῖν,</l>
<l n="80">ἢ Θέτις ἢ Γαλάτεια συναιχμάζει Διονύσῳ.’ </l>
<l n="81">εἶπε, καὶ ἀκροτάτοισι μόγις βραδὺς ἴχνεσι βαίνων,</l>
<l n="82">μὴ νυχίην εὕδουσαν ἑὴν παράκοιτιν ἐγείρῃ,</l>
<l n="83">εἰς θάλαμον πάλιν ἦλθε· μελαγκόλποιο δὲ νύμφης</l>
<l n="84">τηλόχεν ἔτραπεν ὄμμα, καὶ ἤθελεν, ὄφρα φανεῖσα</l>
<l n="85">Χαλκομέδη λάμψειε καὶ ἠριγένεια φανείη. </l>
<l n="86">ἀσχαλόων δʼ ὑπʼ Ἔρωτι κατηφέι κάππεσεν εὐνῇ·</l>
<l n="87">καὶ θεράπων ἄγρυπνος ἔχων πόθον ἡδέος ὕπνου</l>
<l n="88">Ὕσσακος αὖτις ἔδαρθεν ἑῆς ἐφύπερθε βοείης.</l>
<l n="89">Μορρέα δʼ ὑπνώοντα παρήπαφεν ὄψις ὀνείρου,</l>
<l n="90">κλεψινόων ἐλέφαντος ἀναΐξασα πυλάων, </l>
<l n="91">καί τινα μῦθον ἔειπεν ἐπήρατον ἠπεροπῆα·</l>
<l n="92">‘δέχνυσο Χαλκομέδην πειθήμονα, νυμφίε Μορρεῦ·</l>
<l n="93">δέξο καὶ ἐν λεχέεσσι μετὰ πτολέμους σέο νύμφην·</l>
<l n="94">ἠματίην ὁρόων με τεὴν ηὔφρηνας ὀπωπήν,</l>
<l n="95">καὶ νυχίῃ παρίαυε φιλήνορι Χαλκομεδείῃ. </l>
<l n="96">ἔστι καὶ ὑπναλέοιο γάμου χάρις, ἔστι καὶ αὐτῶν</l>
<l n="97">ἱμερόεις γλυκὺς οἶστρος ὀνειρείων ὑμεναίων.</l>
<l n="98">ἤθελον ἀγκὰς ἔχειν σε, καὶ ἐγγύθι φαίνεται Ἠώς.’</l>
<l n="99">ὣς φαμένη πεπότητο· καὶ ἐξ ὕπνου θόρε Μορρεύς,</l>
<l n="100">ἀρχομένης δʼ ἐνόησεν ἀμερσιγάμου φάος Ἠοῦς· </l>
<l n="101">Χαλκομέδην δʼ ἐδόκησεν ἔχειν πόθον· αἶψα δὲ σιγῇ</l>
<l n="102">ἔννεπε Κυπριδίην ἀπατήλιον ἐλπίδα βόσκων·</l>
<l n="103">‘τριπλόον, ἠριγένεια, φέρεις φάος, ὅττι κομίζεις</l>
<l n="104">Χαλκομέδην, καὶ φέγγος ἄγεις καὶ νύκτα διώκεις.</l>
<l n="105">Μορρέος ἀγρύπνοιο παρήγορε, καὶ σὺ φανείης, </l>
<l n="106">Χαλκομέδη, ῥοδόεσσα ῥοδοστεφέος πλέον Ἠοῦς·</l>
<pb id="v.2.p.502"/>
<l n="107">οὔ ποτε τοῖον ἄγουσι ῥόδον λειμωνίδες Ὧραι.</l>
<l n="108">παρθενικὴ χαρίεσσα, τεαὶ μεθέπουσι παρειαὶ</l>
<l n="109">εἰαρινὸν λειμῶνα, τὸν οὐ χρόνος οἶδε μαραίνειν·</l>
<l n="110">ἄνθεα σοὶ θαλέουσιν, ὅτε φθινοπωρίδες Ὧραι· </l>
<l n="111">σὰ κρίνα καὶ κατὰ χεῖμα φαείνεται· ἀμφιέπει δὲ</l>
<l n="112">σὸν δέμας οὐ λήγουσαν ἐρευθομένην ἀνεμώνην,</l>
<l n="113">ἣν Χάριτες κομέουσι καὶ οὐκ ὀλέκουσιν ἀῆται.</l>
<l n="114">οὔνομα σὸν κόσμησας ἀριστεύουσα σιδήρῳ·</l>
<l n="115">ἄρμενον ἠνορέῃ τεὸν οὔνομα· Χαλκομέδην δὲ </l>
<l n="116">οὔ σε μάτην καλέουσι· σὲ γὰρ τέκε χάλκεος Ἄρης</l>
<l n="117">Κύπριδος ὲν λεχέεσσιν Ἐρωτοτόκοιο χορεύων.</l>
<l n="118">Χαλκομέδην μὲν ἅπαντες, ἐγὼ δέ σε μοῦνος ἐνίψω</l>
<l n="119">Χρυσομέδην, ὅτι κάλλος ἔχεις χρυσῆς Ἀφροδίτης·</l>
<l n="120">πείθομαι, ὡς Σπάρτηθεν ἔχεις γένος· ὡς δοκέω γάρ, </l>
<l n="121">Χαλκομέδην ἐλόχευσε σιδηροχίτων Ἀφροδίτη.’</l>
<l n="122">τοῖον ἔπος κατέλεξε φιλαγρύπνων ἐπὶ λέκτρων.</l>
<l n="123">ἀλλʼ ὅτε φοινίσσοντι σέλας πέμπουσα προσώπῳ</l>
<l n="124">ὑσμίνης προκέλευθος ἑκηβόλος ἄνθορεν Ἠώς,</l>
<l n="125">Ἰνδῴην ἐκόρυσσε γονὴν λαοσσόος Ἄρης· </l>
<l n="126">καὶ τότε θωρηχθέντες ἐυτροχάλων ἀπὸ λέκτρων</l>
<l n="127">ἅρματι Δηριάδαο συνήλυδες ἔρρεον Ἰνδοί.</l>
<l n="128">βάκχοι δʼ οὐ παρεόντος ἀνικήτου Διονύσου</l>
<l n="129">εἰς πεδίον προχέοντο κατηφέες· ἐν κραδίῃ δὲ</l>
<l n="130">οὐκέτι θαρσήεντες ἐπεστρατόωντο κυδοιμῷ, </l>
<l n="131">ἀλλὰ φόβῳ δονέοντο· καὶ οὐ ῥηξήνορι λύσσῃ</l>
<l n="132">εἰσέτι χαλκοχίτωνες ἐβακχεύοντο γυναῖκες·</l>
<l n="133">οὐδὲ βαρυφθόγγοιο μεμυκότος ἀνθερεῶνος</l>
<l n="134">ἀφρὸν ἀνηκόντιζον, ἐν ἀφλοίσβῳ δὲ σιωπῇ</l>
<l n="135">μίμνεν ἀδεψήτοιο περίκροτα νῶτα βοείης· </l>
<l n="136">οὐ δαΐδες σελάγιζον Ἐνυαλίης φλόγα πεύκης,</l>
<pb id="v.2.p.504"/>
<l n="137">καπνὸν ἐρευγομένης θανατηφόρον· ἀλλʼ ὑπὸ κέντρῳ</l>
<l n="138">δαιμονίης μάστιγος ἐθηλύνοντο μαχηταί.</l>
<l n="139">οὐ Σάτυροι κελάδησαν, ἐθήμονος οὐ θρόος αὐλοῦ</l>
<l n="140">ἔβρεμεν ἐγρεκύδοιμος· ἀβακχεύτῳ δὲ κυδοιμῷ </l>
<l n="141">Σειληνοὶ πολέμιζον ἐχέφρονες, οὐδὲ προσώπῳ</l>
<l n="142">μίλτον ἐπιχρίσαντες ὁμόχροον αἴθοπι λύθρῳ</l>
<l n="143">ξανθὸν ἐφοινίξαντο τύπον ψευδήμονι μορφῇ</l>
<l n="144">εἰς φόβον, οὐδὲ μέτωπα πεφυρμένα λευκάδι γύψῳ,</l>
<l n="145">ὡς πάρος, ἐρραίνοντο· καὶ οὐ στομάτεσσι πιόντες </l>
<l n="146">θερμὸν ἐρημονόμοιο νεόσσυτον αἷμα λεαίνης</l>
<l n="147">Πᾶνες ἀελλήεντες ἐβακχεύοντο κυδοιμῷ,</l>
<l n="148">ἀλλὰ φόβῳ γεγάασιν ἐνγέες· ὀκναλέοι δὲ</l>
<l n="149">φειδομέναις ἤρασσον ἀδουπήτοις χθόνα χηλαῖς,</l>
<l n="150">φρικτὸν ἀναστείλαντες ὀρίδρομον ἅλμα χορείης. </l>
<l n="151">Δηριάδης δʼ ὑπέροπλος ἐπέχραεν ἄρσενι χάρμῃ,</l>
<l n="152">σείων ὡς τρυφάλειαν ἑῆς γλωχῖνα κεραίης·</l>
<l n="153">θηλυτέρῃ δὲ φάλαγγι θορὼν βακχεύετο Μορρεύς·</l>
<l n="154">οὐ γὰρ Χαλκομέδεια συνέμπορος ἵστατο Βάκχαις,</l>
<l n="155">ὄφρά μιν αἰδέσσαιτο, κατεσσυμένην δὲ γυναικῶν </l>
<l n="156">αἵματι πορφύρουσαν ἀναστείλειεν ἀκωκήν,</l>
<l n="157">ἀλλὰ τότε προμάχοισιν ὁμήλυδος ἥπτετο χάρμης</l>
<l n="158">παρθένος ἱμερόεσσα νέη κλυτότοξος Ἀμαζών,</l>
<l n="159">φάρεα λεπτὰ φέρουσα καὶ ἀστράπτοντα χιτῶνα</l>
<l n="160">ἐν πεδίῳ· τὸ γὰρ εἶπε σοφὴ Θέτις, ὄφρα σαώσῃ </l>
<l n="161">λαὸν ὅλον μογέοντα τινασσομένου Διονύσου.</l>
<l n="162">ἔνθα διατμήξας Χαρίτων ἴνδαλμα προσώπου</l>
<l n="163">Βασσαρίδας ζώγρησεν ἀνάλκιδας ἕνδεκα Μορρεύς,</l>
<l n="164">ἃς μετὰ Χαλκομέδην ἐκρίνατο· Μαιναλίδων δὲ</l>
<l n="165">χεῖρας ὀπισθοτόνους ἀλύτῳ σφηκώσατο δεσμῷ, </l>
<l n="166">καὶ στίχα λυσιέθειραν ὑπὸ ζυγὰ δούλια σύρων</l>
<l n="167">ληίδας ἀμφιπόλους ἑκυρῷ πόρε Δηριαδῆι,</l>
<pb id="v.2.p.506"/>
<l n="168">ἕδνον ἑῆς ἀλόχοιο τὸ δεύτερον, ἧς χάριν εὐνῆς</l>
<l n="169">νυμφοκόμον μόθον εἶχεν ἀερσιλόφῳ παρὰ Ταύρῳ,</l>
<l n="170">ὁππότε Δηριάδαο νέην βασιληίδα κούρην, </l>
<l n="171">ἥλικα Χειροβίην, ζυγίῳ σφηκώσατο δεσμῷ·</l>
<l n="172">οὐ γὰρ δῶρον ἔδεκτο γαμήλιον ὄρχαμος Ἰνδῶν</l>
<l n="173">παιδὸς ἑῆς, οὐ χρυσὸν ἐπήρατον, οὐ λίθον ἅλμης</l>
<l n="174">μαρμαρέην, ἀγέλας δὲ βοῶν καὶ πώεα μήλων</l>
<l n="175">Δηριάδης ἀπέειπε, καὶ ἐγρεμόθοισι μαχηταῖς </l>
<l n="176">θυγατέρων ἔζευξεν ἀδωροδόκους ὑμεναίους,</l>
<l n="177">γαμβρὸν ἔχων Μορρῆα καὶ ἐννεάπηχυν Ὀρόντην·</l>
<l n="178">καὶ διδύμοις προμάχοισιν ἑὴν νύμφευσε γενέθλην,</l>
<l n="179">Μορρέι Χειροβίην καὶ Πρωτονόειαν Ὀρόντῃ·</l>
<l n="180">οὐ γὰρ ἐπιχθονίοισιν ὁμοίιος ἔπλετο Μορρεύς, </l>
<l n="181">ἀλλὰ Γιγαντείων μελέων ὑψαύχενι μορφῇ</l>
<l n="182">Ἰνδῶν Γηγενέων μιμήσατο πάτριον ἀλκήν,</l>
<l n="183">ἠλιβάτου Τυφῶνος ἔχων αὐτόχθονα φύτλην,</l>
<l n="184">εὖτε πυριτρεφέων Ἀρίμων παρὰ γείτονι πέτρῃ</l>
<l n="185">σύγγονον ἠνορέην ἐπεδείκνυε μάρτυρι Κύδνῳ, </l>
<l n="186">ἕδνα φέρων θαλάμων, Κιλίκων ἱδρῶτας ἀέθλων,</l>
<l n="187">νυμφίος ἀκτήμων, ἀρετῇ δʼ ἐκτήσατο νύμφην.</l>
<l n="188">ὥς ποτε Μορρείοιο γάμου μνηστῆρι σιδήρῳ</l>
<l n="189">Ἀσσυρίη γόνυ κάμψε, καὶ εἰς ζυγὰ Δηριαδῆος</l>
<l n="190">αὐχένα πετρήεντα Κίλιξ δοχμώσατο Ταῦρος, </l>
<l n="191">καὶ θρασὺς ὤκλασε Κύδνος, ὅθεν Κιλίκων ἐνὶ γαίῃ</l>
<l n="192">Σάνδης Ἡρακλέης κικλήσκεται εἰσέτι Μορρεύς.</l>
<l n="193">καὶ τὰ μὲν ἐν προτέροισιν· ἐν ὀψιγόνῳ δὲ κυδοιμῷ</l>
<l n="194">θυιάδας ἐζώγρησεν ἀφειδέι δούρατι Μορρεύς·</l>
<l n="195">κυδιόων δʼ ἀχάλινον ἀπερροίβδησεν ἰωήν· </l>
<l n="196">‘σοὶ μὲν ἐγώ, σκηπτοῦχε, τεῆς κειμήλια κούρης</l>
<pb id="v.2.p.508"/>
<l n="197">βάκχας πρῶτον ἄγω, μετέπειτα δὲ Βάκχον ὀπάσσω.’</l>
<l n="198">ὣς φαμένου Μορρῆος ἀμείβετο κοίρανος Ἰνδῶν·</l>
<l n="199">‘Χειροβίην ἀνάεδνον ἔχων, κορυθαιόλε Μορρεῦ,</l>
<l n="200">ἄξιά μοι πόρες ἕδνα φερεσσακέων ὑμεναίων, </l>
<l n="201">ἄστεα δουλώσας Κιλίκων ὑψήνορι νίκῃ.</l>
<l n="202">ἄρτι πάλιν νέα δῶρα χαρίζεαι· ἢν δʼ ἐθελήσῃς,</l>
<l n="203">ἄλλας Βασσαρίδας ληίσσεο, Χειροβίης δὲ</l>
<l n="204">ἀμφιπόλων ἔμπλησον ὅλον δόμον· ἀμφὶ δὲ Βάκχου</l>
<l n="205">οὐ χατέω Μορρῆος, ἀλυκτοπέδαις δὲ πεδήσας </l>
<l n="206">δούλιον εἰς ζυγόδεσμον ἐγὼ Διόνυσον ἐρύσσω.</l>
<l n="207">μοῦνον ἐμοὶ πεφύλαξο δορικτήτης πόθον εὐνῆς,</l>
<l n="208">μή σε γυναιμανέεσσιν ἴδω πανομοίιον Ἰνδοῖς·</l>
<l n="209">ὄμματα μὴ σκοπίαζε καὶ ἄργυφον αὐχένα Βάκχης,</l>
<l n="210">μὴ ποθέων τελέσειας ἐμὴν ζηλήμονα κούρην. </l>
<l n="211">αὐτὰρ ἐπὴν Βρομίου στρατιὴν ξύμπασαν ὀλέσσω,</l>
<l n="212">Μαιονίην ἐπὶ γαῖαν ἐλεύσομαι, ἔνθεν ἀφύξω</l>
<l n="213">Λυδῶν ἄσπετον ὄλβον, ὅσον Πακτωλὸς ἀέξει·</l>
<l n="214">ἵξομαι εἰς Φρυγίην εὐάμπελον, ὁππόθι Ῥείη</l>
<l n="215">παιδοκόμος Βρομίοιο, καὶ ἀγχικέλευθον ὀλέσσω </l>
<l n="216">ἀργυρέης Ἀλύβης πέδον ὄλβιον, ὄφρα κομίσσω</l>
<l n="217">φαιδρὰ ῥυηφενέων χιονώδεα νῶτα μετάλλων·</l>
<l n="218">πέρσω δʼ, ἣν καλέουσι, καὶ ἑπταπύλου χθόνα Θήβης,</l>
<l n="219">καὶ φλέξω Σεμέλης φλογερὸν δόμον, ὁππόθι παστοὶ</l>
<l n="220">λείψανα θερμὰ φέρουσι μαραινομένων ὑμεναίων.’ </l>
<l n="221">εἶπεν ἄναξ ἀθέμιστος, Ἐνυαλίοιο δὲ γαμβροῦ</l>
<l n="222">ἀμφιπόλων στίχα πᾶσαν ἐδέξατο δῶρα κυδοιμοῦ</l>
<l n="223">Δηριάδης, Φλογίῳ δὲ καὶ Ἀγραίῳ πόρε Βάκχας</l>
<pb id="v.2.p.510"/>
<l n="224">ἑλκομένας πλοκαμῖδος· ὁμοπλέκτῳ δʼ ἐνὶ δεσμῷ</l>
<l n="225">ἀρραγέες παλάμῃσιν ἐμιτρώθησαν ἱμάντες. </l>
<l n="226">τὰς μὲν ἄγων Φλόγιος βασιληίδος ἄγγελα νίκης</l>
<l n="227">σφιγγομένας πόμπευε διʼ ἄστεος. ὑψιτενεῖς δὲ</l>
<l n="228">αἱ μὲν ἐυγλυφάνοιο παρὰ προπύλαια μελάθρου</l>
<l n="229">ἀλχονίῳ θλίβοντο περίπλοκον αὐχένα δεσμῷ·</l>
<l n="230">ἄλλαις θερμὸν ὄπασσε μόρον πυρόεντος ὀλέθρου· </l>
<l n="231">αἱ δὲ πεδοσκαφέεσσιν ἐτυμβεύοντο ῥεέθροις</l>
<l n="232">φρείατος ἐν γυάλοισιν, ὅπῃ βυθίων ἀπὸ κόλπων</l>
<l n="233">χερσὶν ἀμοιβαίαις βεβιημένον ἕλκεται ὕδωρ·</l>
<l n="234">καί τις ἔσω διεροῖο βαθυνομένου κενεῶνος</l>
<l n="235">ἡμιφανὴς ἀτίνακτος ἀμοιβαίῃ φάτο φωνῇ· </l>
<l n="236">‘ἔκλυον, ὡς Ἰνδοῖσι θεὸς πέλε γαῖα καὶ ὕδωρ·</l>
<l n="237">οὐδὲ μάτην ποτὲ τοῦτο φατίζεται· ἀμφότεροι γὰρ</l>
<l n="238">εἰς ἐμὲ θωρήχθησαν ὁμόφρονες, εἰμὶ δὲ μέσση</l>
<l n="239">καὶ χθονίου θανάτοιο καὶ ὑδατόεντος ὀλέθρου,</l>
<l n="240">καὶ μόρον ἐγγὺς ἔχω διδυμόζυγον· ἰλυόεις γὰρ </l>
<l n="241">ξεῖνος δεσμὸς ἔχει με, καὶ οὐκέτι ταρσὸν ἀείρω,</l>
<l n="242">ὑγρὰ δὲ ῥιζώσασα πεπηγότα γούνατα πηλῷ</l>
<l n="243">ἵσταμαι ἀστυφέλικτος ἐγὼ Μοίρῃσιν ἑτοίμη·</l>
<l n="244">καὶ ποταμός με δίωκε, καὶ οὐ χυτὸν ἔτρεμον ὕδωρ·</l>
<l n="245">αἴθε καὶ οὗτος ἔην κελάδων ῥόος, ὄφρα καὶ αὐτοῦ </l>
<l n="246">χεῖρας ἐρετμώσασα διατμήξω μέλαν ὕδωρ.’</l>
<l n="247">ἔννεπεν· οἰγομένῳ δὲ κατάρρυτα χεύματα λαιμῷ</l>
<l n="248">δεχνυμένη κατὰ βαιὸν ἀτυμβεύτῳ θάνε πότμῳ.</l>
<l n="249">αὐτὰρ ὁ Χαλκομέδης πεπεδημένος ἡδέι κέντρῳ</l>
<l n="250">Μαιναλίδων ἀσίδηρον ὅλον στρατὸν ἤλασε Μορρεὺς </l>
<l n="251">εἰς πόλιν ὀφρυόεσσαν, ὀπίστερος ἔγχεϊ νύσσων.</l>
<l n="252">ὡς δʼ ὅτε μηλονόμος πολυχανδέος εἰς μυχὰ μάνδρης</l>
<l n="253">συμμιγέων ὀίων σποράδας στίχας εἰς ἓν ἐλαύνων</l>
<l n="254">εἰροπόκων ἴθυνε καλαύροπι πώεα μήλων</l>
<l n="255">πασσυδίῃ, πολέες δὲ συνεστιχόωντο βοτῆρες </l>
<pb id="v.2.p.512"/>
<l n="256">μῆλα περισφίγγοντες ὁμόζυγι πήχεος ὁλκῷ</l>
<l n="257">προτροπάδην στοιχηδόν ἀρηρότα, μή ποτε ποίμνης</l>
<l n="258">κλειομένης πλάζοιτο παράτροπος ἑσμὸς ἀλήτης·</l>
<l n="259">ὣς ὅ γε θῆλυν ὅμιλον ἔσω πυλεῶνος ἐέργων</l>
<l n="260">εἰς πόλιν αἰπύδμητον ἀελλόπος ἤλασε Μορρεὺς </l>
<l n="261">Βακχείην στίχα πᾶσαν ἀποσπάδα δηιοτῆτος.</l>
<l n="262">καὶ μογέων δόλον εἶχεν ἐτώσιον, ὄφρα κυδοιμοῦ</l>
<l n="263">ληίδα καλλιγύναικα λιπὼν μετανάστιον ἄγρην</l>
<l n="264">Χαλκομέδην ἐρύσειεν ὑπὸ ζυγὰ δουλοσυνάων,</l>
<l n="265">ἄλλαις θηλυτέπῃσιν ὁμόστολον, ὄφρά οἱ αἰεὶ </l>
<l n="266">ἠματίη θεράπαινα καἰ ἔννυχος εὐνέτις εἴη,</l>
<l n="267">καὶ διδύμων τελέσειεν ἀμοιβαδὶς ἔργα θεάων,</l>
<l n="268">λάθρια Κύπριδος ἔργα καὶ ἀμφαδὸν ἱστὸν Ἀθήνης <gap/>
</l>
<l n="269">Μορρεὺς δʼ οὐκ ἀμέλησε δορυσσόος· ἀγχιμάχῳ γὰρ</l>
<l n="270">Δηριάδῃ φύξηλιν ἐπέτρεπε θῆλυν Ἐνυώ, </l>
<l n="271">Βακχιάδος δὲ φάλαγγος ἐπέχραεν ἄρσενι χάρμῃ,</l>
<l n="272">ὄφρα περικλείσειε καὶ ἀνέρας· ἐν δὲ κυδοιμοῖς</l>
<l n="273">εἰς φόβον ἠπείγοντο. Θυελλήεσσα δὲ κούρη</l>
<l n="274">ἵστατο κοσμηθεῖσα πρὸ ἄστεος ἐγγύθι πύργου,</l>
<l n="275">παρθένος ἀκρήδεμνος· ἐρωμανέων δὲ γυναικῶν </l>
<l n="276">νεύμασι ποιητοῖσι τύπον μιμήσατο κούρη,</l>
<l n="277">ὄμματα δινεύουσα, καὶ ἠθάδος ἔκτοθι μίτρης</l>
<l n="278">λευκὸς ἐρευθιόωντι χιτὼν φοινίσσετο μαζῷ·</l>
<l n="279">Μορρεὺς δʼ εἰσορόων ἐπετέρπετο, καὶ διὰ πέπλου</l>
<l n="280">λεπταλέου σφριγόωσαν ἴτυν τεκμαίρετο μαζοῦ. </l>
<l n="281">καἰ λίθον εὐποίητον ἴσον τροχοειδέι δίσκῳ</l>
<l n="282">παρθένος ἁρπάξασα, πελώριον ἄχθος ἁμάξης,</l>
<l n="283">Μορρέος εὐπήληκος ἀκόντισεν ἴδμονι τέχνῃ·</l>
<pb id="v.2.p.514"/>
<l n="284">καἰ λίθος ἠερόθεν πεφορημένος ὀξέι ῥοίζῳ</l>
<l n="285">ἀσπίδος ἄκρον ἄραξεν, ὅπῃ χρυσήλατος εἰκὼν </l>
<l n="286">Χειροβίης νόθον εἶχε δέμας ψευδήμονι μορφῇ,</l>
<l n="287">ποιητὸν δὲ κάρηνον ἀπέξεσε, βαλλομένῃ δὲ</l>
<l n="288">μαρμαρέῃ γλωχῖνι χαρασσομένοιο προσώπου</l>
<l n="289">μιμηλῆς ἀμάθυνε περίτροχον εἰκόνα μορφῆς·</l>
<l n="290">καὶ σάκος ὀλβίζων ἀνεπάλλετο πολλάκι Μορρεύς, </l>
<l n="291">καὶ κραδίῃ γελόων κρυφίην ἐφθέγξατο φωνήν·</l>
<l n="292">‘ἄτρομε Χαλκομέδεια, νέη ῥοδοδάκτυλε Πειθώ,</l>
<l n="293">Κύπριδος ἁβρὸν ἄγαλμα καὶ εὐθώρηκος Ἀθήνης,</l>
<l n="294">Βακχιὰς ἠριγένεια καὶ οὐ δύνουσα Σελήνη,</l>
<l n="295">γραπτὸν ἐμῆς ἀλόχου τύπον ἔξεσας· αἴθε καὶ αὐτῆς </l>
<l n="296">Χειροβίης ἤμησας ἀληθέος αὐχένα νύμφης.’</l>
<l n="297">ὣς εἰπὼν ἐδίωκε πρὸ ἄστεος ἄζυγα κούρην,</l>
<l n="298">γλῶσσαν ἀπειλείουσαν ἔχων, οὐ χεῖρα κορύσσων,</l>
<l n="299">μῦθον ἀκοντίζων, οὐ παρθένον ἔγχεϊ νύσσων,</l>
<l n="300">μειλιχίῃ παλάμῃ πεφιδημένον ἔγχος ἀείρων· </l>
<l n="301">καὶ βλοσυρῆς κελάδησε βοῆς ἀπατήλιον Ἠχώ,</l>
<l n="302">ὡς ἐτεὸν κοτέων πρόμος ἤπιος· ἀμφότερον γάρ,</l>
<l n="303">εἶχε νόον γελόωντα, χόλον δʼ ἀνέφηνε προσώπῳ.</l>
<l n="304">ἦκα δὲ δινήσας σφαλερὴν προέηκεν ἀκωκὴν</l>
<l n="305">εἰς σκοπὸν ἀχρήιστον ἑκούσιος· ἡ δὲ φυγοῦσα </l>
<l n="306">ἠερίαις ταχύγουνος ἐπέτρεχε σύνδρομος αὔραις·</l>
<l n="307">τῆς δὲ τιταινομένης ἀνεμώδεϊ γούνατος ὁρμῇ</l>
<l n="308">πλοχμοὺς βοτρυόεντας ἀνερρίπιζον ἀῆται,</l>
<l n="309">αὐχένα γυμνώσαντες ἐριδμαίνοντα Σελήνῃ·</l>
<l n="310">φειδομένοις δὲ πόδεσσιν ἑκούσιος ἔτρεχε Μορρεύς, </l>
<l n="311">πῇ μὲν ἐυρραφέων ποδὸς ἴχνια γυμνὰ πεδίλων</l>
<l n="312">εἰς σφυρὰ παπταίνων ῥοδοειδέα, πῇ δὲ δοκεύων</l>
<l n="313">πλαζομένης ἑλικηδὸν ὀπίστερα βόστρυχα χαίτης</l>
<l n="314">Χαλκομέδην ἐδίωκε· καὶ ἴαχεν ἡδέι μύθῳ,</l>
<l n="315">μείλιχον ἀφλοίσβοιο χέων ἔπος ἀνθερεῶνος· </l>
<pb id="v.2.p.516"/>
<l n="316">‘μίμνέ με, Χαλκομέδεια, τὸν ἱμείροντα μαχητήν·</l>
<l n="317">ῥύεται ἀγλαΐη σε, καἰ οὐ δρόμος· οὐ τόσον αἰχμαὶ</l>
<l n="318">ἅνδρα βαλεῖν δεδάασιν, ὅσον σπινθῆρες Ἐρώτων.</l>
<l n="319">δήιος οὐ γενόμην, μὴ δείδιθι· μαρνάμενον γάρ</l>
<l n="320">χαλκείην σέο κάλλος ἐμὴν νίκησεν ἀκωκήν· </l>
<l n="321">ἔγχεος οὐ χατέεις, οὐκ ἀσπίδος· ὑμετέρου γὰρ</l>
<l n="322">ὡς ξίφος, ὡς δόρυ θοῦρον, ἔχεις ἀκτῖνα προσώπου,</l>
<l n="323">καἰ μελίης πολὺ μᾶλλον ἀριστεύουσι παρειαί.</l>
<l n="324">φρικτὸν ἐμῆς παλάμης λέλυται σθένος· οὐ νέμεσις γάρ,</l>
<l n="325">εἰ δόρυ θοῦρον ἔχω νικώμενον, ὅττι καὶ αὐτὸς </l>
<l n="326">Κύπριδος ἱσταμένης θηλύνεται ἄγριος Ἄρης.</l>
<l n="327">δέξό με σοῖς Σατύροισιν ὁμόστολον· ἐν πολέμοις γὰρ</l>
<l n="328">Ἰνδοὶ ἀριστεύσουσιν, ἕως ἔτι χεῖρα κορύσσω.</l>
<l n="329">ἢν δʼ ἐθέλῃς, ἅτε λάτρις ὑποδρήσσω Διονύσῳ·</l>
<l n="330">ἢν ἐθέλῃς, με δάμαζε κατʼ αὐχένος ἢ κενεῶνος· </l>
<l n="331">οὐκ ἀλέγω θανάτοιο τεῇ δεδαϊγμένος αἰχμῇ·</l>
<l n="332">μοῦνον ἐμὲ στενάχιζε δεδουπότα· μυρομένης δὲ</l>
<l n="333">δάκρυα Χαλκομέδης με καἰ ἐξ Ἀίδαο κομίσσει.</l>
<l n="334">παρθένε, τί τρομέεις, ὅτι μείλιχον ἔγχος ἀείρω;</l>
<l n="335">σοὐς πλοκάμους ὁρόων ἑλικώδεας ὑψόθεν ὤμων </l>
<l n="336">ἀσκεπέων τρυφάλειαν ἐμῶν ἀπέθηκα κομάων·</l>
<l n="337">νεβρίδα παπταίνων στυγέω θώρηκα φορῆσαι.’</l>
<l n="338">ὣς φαμένου παράμειβε γυνὴ καἰ ἐμίγνυτο Βάκχοις,</l>
<l n="339">καὶ φονίου Μορρῆος ἀποπλαγχθεῖσα κελεύθου</l>
<l n="340">θαρσαλέη πολέμιζε καὶ ἤρισεν ἄρσενι χάρμῃ. </l>
<l n="341">καὶ τότε δυσκελάδοιο λιπὼν στροφάλιγγα κυδοιμοῦ</l>
<l n="342">ἄμπνυτο Βάκχος ὅμιλος, ἕως ἀνεχάζετο Μορρεύς.</l>
<l n="343">Βασσαρίδων δὲ φάλαγγα πρὸ ἄστεος ἄορι τύπτων</l>
<l n="344">Δηριάδης ἐδίωκεν, ἕως σχεδὸν ἤλασε πύργων,</l>
<pb id="v.2.p.518"/>
<l n="345">οἰγομένου στίχα πᾶσαν ἕσω πυλεῶνος ἐέργων </l>
<l n="346">τείχεος ὑψιλόφοιο· διωκόμεναι δὲ σιδήρῳ</l>
<l n="347">ἄστεος ἐντὸς ἵκανον ἀποσπάδες ἠθάδος ὕλης·</l>
<l n="348">ἀσταθέες δὲ φάλαγγες ἀήθεα κύκλα κελεύθου</l>
<l n="349">ἔστιχον ἔνθα καὶ ἔνθα διακριδόν, εἰς πτερὸν Εὕρου,</l>
<l n="350">εἰς ῥαχίην Ζεφύροιο παρ· Ἐσπέριον κλίμα γαίης, </l>
<l n="351">αἱ δὲ Νότου παρὰ πέζαν ἀλήμονες, αἱ δὲ Βορῆς</l>
<l n="352">Βασσαρίδες κλονέοντο· καἰ ἀρσενόθυμον ἀνάγκην</l>
<l n="353">μαινάδες ἠλλάξαντο, πάλιν δʼ ἐγένοντο γυναῖκες,</l>
<l n="354">καὶ μόθον ἠρνήσαντο, φιληλακάτοιο δὲ τέχνης</l>
<l n="355">καἰ ταλάρων μνήσαντο, καἰ ἤθελον αὖτις Ἀθήνης </l>
<l n="356">ἀμφιέπειν κλωστῆρα καἰ οὐκέτι θύσθλα Λυαίου.</l>
<l n="357">καὶ στίχα χιονέην ὀλέκων κυανόχροος ἀνὴρ</l>
<l n="358">ἐνδόμυχον κλόνον εἶχε πολισσούχοιο κυδοιμοῦ.</l>
</div1>
<pb id="v.2.p.520"/>
<div1 type="book" n="35">
<argument>
<l n="1">Μορρέος ἐχθρὸν Ἔρωτα τριηκοστῷ ἐνὶ πέμπτῳ δίζεο Βασσαρίδων τε φόνον καὶ Ἄρηα γυναικῶν.</l>
</argument>
<l n="1">Δηριάδης δʼ ἀπέλεθρος ἐμάρνατο θυιάδι χάρμῃ,</l>
<l n="2">καὶ βρομίου προπόλοισιν ἐπέχραε κοίρανος Ἰνδῶν,</l>
<l n="3">πῇ μὲν ἀκοντίζων δολιχῷ δορί, πῇ δὲ δαΐζων</l>
<l n="4">ἄορι κωπήεντι, χαραδραίοις δὲ βελέμνοις</l>
<l n="5">τοξεύων πεφόρητο καὶ ὀξυτέροισιν ὀιστοῖς. </l>
<l n="6">ὣς αἱ μὲν κλονέοντο κατὰ πτόλιν ἔνδοθι πύργων</l>
<l n="7">ἔγχεϊ Δηριάδαο· πολυγλώσσῳ δὲ κυδοιμῷ</l>
<l n="8">ἀμφοτέρων κτύπος ἦεν· ἐρευθιόωντι δὲ λύθρῳ</l>
<l n="9">ἄστεος εὐλάιγγες ἐφοινίχθησαν ἀγυιαὶ</l>
<l n="10">κτεινομένων καναχηδὸν ἐν ἄστεϊ θηλυτεράων. </l>
<l n="11">ἀκλινέες δὲ γέροντες ἀερσιλόφων ἐπὶ πύργων</l>
<l n="12">φύλοπιν ἐσκοπίαζον· ὑπὲρ τεγέων δὲ καὶ αὐταὶ</l>
<l n="13">θυρσοφόρον στίχα πᾶσαν ἐθηήσαντο γυναῖκες·</l>
<l n="14">καί τις ὑπὲρ μεγάροιο περικλινθεῖσα τιθήνῃ</l>
<l n="15">παρθένος ἑλκεσίπεπλος ἐδέρκετο θῆλυν Ἐνυώ, </l>
<l n="16">καὶ κταμένῃ βαρύδακρυς ἐπέστενεν ἥλικι κούρῃ.</l>
<l n="17">οὐδέ τις ἱμερόεσσαν ἑλὼν ἐβιήσατο νύμφην,</l>
<l n="18">ὅττι γυναιμανέεσσιν ἄναξ ἐπετέλλετο λαοῖς,</l>
<l n="19">φεύγειν δήια λέκτρα δορικτήτων ὑμεναίων,</l>
<pb id="v.2.p.522"/>
<l n="20">μὴ Παφίης ἀλέγοντες ἀφειδήσως2ιν Ἐνυοῦς. </l>
<l n="21">καί τις ὑπὲρ δαπέδοιο περισκαίρουσα κονίῃ</l>
<l n="22">παρθενικὴ γυμνοῦτο· παρελκομένου δὲ χιτῶνος</l>
<l n="23">ἀγλαΐῃ κεκόρυστο καὶ ἱμείροντα φονῆα</l>
<l n="24">οὔτασεν οὐτηθεῖσα, βέλος δέ οἱ ἔπλετο μορφή,</l>
<l n="25">καὶ φθιμένη νίκησε· κατʼ ἀντιβίοιο δὲ γυμνοὶ </l>
<l n="26">μηροὶ ἐθωρήχθησαν, ὀιστευτῆρες Ἐρώτων.</l>
<l n="27">καὶ νύ κε νεκρὸν ἔχων πόθον ἄπνοον, ὥς περ Ἀχιλλεύς,</l>
<l n="28">ἄλλην Πενθεσίλειαν ὑπὲρ δαπέδοιο δοκεύων</l>
<l n="29">ψυχρὰ κονιομένης προστύξατο χείλεα νύμφης,</l>
<l n="30">εἰ μὴ Δηριαδῆος ἐδείδιεν ὄγκον ἀπειλῆς. </l>
<l n="31">καὶ γυμνῆς σκοπίαζεν ἀναινομένης χρόα κούρης,</l>
<l n="32">καὶ σφυρὰ λευκὰ δόκευε καὶ ἀσκεπέων πτύχα μηρῶν,</l>
<l n="33">καὶ μελέων ἔψανσε, καὶ ἥψατο πολλάκι μαζοῦ</l>
<l n="34">οἰδαλέου ῥοδόεντος, ἐοικότος εἰσέτι μήλῳ·</l>
<l n="35">ἤθελε καὶ φιλότητι μιγήμεναι· ὀψὲ δὲ κάμνων </l>
<l n="36">τοίην ἱμερόεσσαν ἀνήρυγεν ἄφρονα φωνήν·</l>
<l n="37">‘παρθενικὴ ῥοδόπηχυ, τεὸν δυσέρωτα φονῆα</l>
<l n="38">οὔτασας οὐταμένη, φθιμένη ζώοντα δαμάζεις,</l>
<l n="39">καὶ σὺ τεὸν βλεφάροισιν ὀιστεύεις ὀλετῆρα·</l>
<l n="40">ἔγχος ἐνικήθη σέο κάλλεϊ· σεῖο προσώπου </l>
<l n="41">μαρμαρυγαὶ κλονέουσιν, ὅσον γλωχῖνες ἀκόντων·</l>
<l n="42">στῆθος ἔχεις ἅτε τόξον, ἐπεὶ σέο μᾶλλον ὀιστῶν</l>
<l n="43">μαζοὶ ἀριστεύουσιν, ὀιστευτῆρες Ἐρώτων.</l>
<l n="44">ξεῖνον ἔχω καὶ ἄπιστον ἐγὼ πόθον, ὅττι διώκω</l>
<l n="45">κούρης νεκρὸν ἔρωτα καταφθιμένων ὑμεναίων· </l>
<l n="46">ἄπνοος οἶστρος ἔχει με τὸν ἔμπνοον· εἰ θέμις εἰπεῖν,</l>
<l n="47">χείλεα φωνήεντα καὶ ἔμπνοα ταῦτα γενέσθω,</l>
<l n="48">σῶν γλυκερῶν στομάτων ἵνα, παρθένε, μῦθον ἀκούσω<gap/>
</l>
<pb id="v.2.p.524"/>
<l n="49">τοῖον ἔπος βοόωσα· ʽκυλινδομένην ἐνὶ γαίῃ,</l>
<l n="50">ἣν κτάνες, ἣν σύλησας, ἀτάσθαλε, κάλλιπε κούρην· </l>
<l n="51">ἣν σέο χαλκὸς ἔταμνεν, ἐμοῦ μὴ ψαῦε χιτῶνος·</l>
<l n="52">τί κρατέεις κενεῶνα, τὸν οὔτασας; ἴσχεο δειλῆς</l>
<l n="53">ἀμφαφόων ἐμὀν ἕλκος, ὅ μοι πόρες. ἐρρέτω αἰχμή,</l>
<l n="54">ἐρρέτω ἡμετέρης παλάμης θράσος, ὅττι λιποῦσα</l>
<l n="55">Σειληνοὺς πολιῇσιν ὑποφρίσσοντας ἐθείραις </l>
<l n="56">καὶ Σατύρων δύσμορφον ὅλον γένος, ἀντὶ γερόντων,</l>
<l n="57">ἀντὶ δασνστέρνων ἁπαλὴν ἐδάμασσε γυναῖκα.</l>
<l n="58">ἀλλὰ ποθοβλήτοιο τεοῦ χροὸς ἕλκος ἀφάσσων</l>
<l n="59">ποίην καλλιβότοιο διαστείχων ῥάχιν ὕλης</l>
<l n="60">ἕλκεος ὑμετέροιο βοηθόον εἰς σὲ καλέσσω </l>
<l n="61">γηραλέον Χείρωνα φεπίσβιον; ἢ πόθεν εὕρω</l>
<l n="62">φάρμακα, λυσιπόνου Παιήονος ὄργια τέχνης;</l>
<l n="63">ἤθελον, ἣν κολέουσιν, ἔχειν Κενταυρίδα ποίην,</l>
<l n="64">ὄφρα τεοῖς μελέεσσιν ἀνώδυνον ἄνθος ἑλίξας</l>
<l n="65">ἐξ Ἄιδος ζώουσαν ἀνοστήτοιο σαώσω. </l>
<l n="66">ποῖον ἔχω μάγον ὕμνον ἢ ἀστερόεσσαν ἀοιδήν, </l>
<l n="68">ὄφρα θεοκλήτῳ προχέων μέλος εὐάδι φωνῇ </l>
<l n="67">οὐταμένου τεὸν αἷμα κατευνήσω κενεῶνος; </l>
<l n="69">ἤθελον ἐγγὺς ἔχειν φυσίζοον ἐνθάδε πηγήν, </l>
<l n="70">ὄφρα τεοῖς μελέεσσι βαλὼν ὀδυνήφατον ὕδωρ </l>
<l n="71">πρηΰνω τεὸν ἕλκος ἐπήρατον, ὄφρα καὶ αὐτὴν</l>
<l n="72">ψυχὴν ὑμετέρην παλινάγρετον εἰς σὲ κομίσσω.</l>
<l n="73">Γλαῦκε πολυσπερέων ἐτέων στροφάλιγγα κυλίνδων,</l>
<l n="74">εἰ θέμις, ἀτρυγέτοιο λιπῶν κευθμῶνα θαλάσσης</l>
<l n="75">δεἰξον ἐμοὶ βοτάνην ζωαρκέα, δεῖξον ἐκείνην, </l>
<l n="76">ἧς ποτε σοῖς στομάτεσσιν ἐγεύσαο, καὶ βίον ἕλκεις</l>
<l n="77">ἄμβροτον, ἀενάοιο χρόνου κυκλούμενος ὁλκῷ.’</l>
<l n="78">ὣς εἰπῶν παράμειβε, νέκυν πόθον ἐν φρεσὶ κεύθων.</l>
<pb id="v.2.p.526"/>
<l n="79">καὶ πόσιος κταμένου τιμήορος ἄνθορε νύμφη</l>
<l n="80">Πρωτονόη, στενάχουσα καὶ εἰσέτι νεκρὸν Ὀρόντην· </l>
<l n="81">θηλυτέρην δὲ φάλαγγα διέστιχεν· ἦν δὲ νοῆσαι</l>
<l n="82">ἄλλην ἀντιάνειραν Ἐρυθραίην Ἀταλάντην.</l>
<l n="83">Χειροβίη δὲ λαβοῦσα σάκος καὶ Μορρέος αἰχμὴν</l>
<l n="84">ἔχραε Βασσαρίδεσσι, καὶ εἴκελος ἔπλετο Γόργῃ,</l>
<l n="85">ἣ πάρος εὐπύργοιο τινασσομένης Καλυδῶνος </l>
<l n="86">Τοξέος αἰθύσσονσα κασιγνήτοιο βοείην,</l>
<l n="87">μάρνατο θῆλυς ἐοῦσα χολωομένου Μελεάγρου.</l>
<l n="88">Ὀρσιβόη δὲ φανεῖσα σὺν ἐγρεμόθῳ παρακοίτῃ</l>
<l n="89">θάρσος Ἐνυαλίης μιμήσατο Δηιανείρης,</l>
<l n="90">ὁππότε Παρνησσοῖο κακοξείνῳ παρὰ πέτρῃ </l>
<l n="91">θωρήχθη Δρυόπεσσι καὶ ἔπλετο θῆλυς Ἀμαζών.</l>
<l n="92">πολλαὶ δʼ εὐρυχόροισι περικλείοντο μελάθροις,</l>
<l n="93">καὶ στόνος ἄπλετος ἦεν ὑπωροφίοιο κυδοιμοῦ·</l>
<l n="94">ἄλλη δʼ εἰνοδίην ὑπεδύσατο δηιοτῆτα,</l>
<l n="95">παρθένος ἐγρεκύδοιμος, ὑπὲρ τεγέων δὲ καὶ ἄλλαι </l>
<l n="96">λαϊνέοις βελέεσσιν ἐθωρήσσοντο γυναῖκες·</l>
<l n="97">ἐνδόμυχοι δὲ φάλαγγες ἐπεσμαράγησαν Ἐνυώ.</l>
<l n="98">ὄφρα μὲν ἐγρεμόθοιο διʼ ἄστεος ἔβρεμεν Ἄρης,</l>
<l n="99">Λύδια Βασσαρίδων ὀρεσίδρομα φῦλα δάΐζων,</l>
<l n="100">τόφρα δὲ Χαλκομέδεια πρὸ τείχεος ἵστατο μούνη </l>
<l n="101">νόστιμον ἐκ πολέμοιο μεταστρέψασα πορείην,</l>
<l n="102">οἰστρομανῆ Μορρῆα δεδεγμένη, εἴ ποξεν ἔλθῃ·</l>
<pb id="v.2.p.528"/>
<l n="103">καὶ τότε πουλυέλικτον ἐρωμανὲς ὄμμα τιταίνων,</l>
<l n="104">παρθένον ὡς ἐνόησε, ποδήνεμος ἵκετο Μορρεύς,</l>
<l n="105">εἰς δρόμον ἱμερόεντα θοώτερα γούνατα πάλλων. </l>
<l n="106">τῆς δὲ διωκομένης ἀνεκούφισε πέπλον ἀήτης·</l>
<l n="107">θέλγετο δʼ εἰσέτι μᾶλλον ἀνείμονι κάλλεϊ μορφῆς.</l>
<l n="108">παπταίνων προθέουσαν ἀνάμπυκα λευκάδα νύμφην.</l>
<l n="109">ἡ δέ μιν ἠπερόπευε, καὶ αἰδομένῃ φάτο φωνῇ,</l>
<l n="110">ὼκυτέρην Μορρῆος ὑποπτήσσουας1 πορείην· </l>
<l n="111">‘εἰ ἐτεὸν μεθέπεις ἐμὰ δέμνια, νυμφίε Μορρεῦ,</l>
<l n="112">κάτθεο σὸν θώρηκα σιδήρεον, οἷα χορεύει</l>
<l n="113">εἰς γάμον ἁβροχίτων, ὅτε Κύπριδι μίσγεται, Ἄρης,</l>
<l n="114">εἵματι χιονέῳ πεπυκασμένος, ὥς περ Ἀπόλλων,</l>
<l n="115">ὄφρα Πόθος καὶ Κύπρις ἑνὶ ζεύξειαν ὀχῆι </l>
<l n="116">ἡμέας ἀμφοτέρους γαμίης ἐπιβήτορας εὐνῆς,</l>
<l n="117">Μορρέα θοῦρος· ἔρως καὶ Χαλκομέδην Ἀφροδίτη.</l>
<l n="118">οὐ δέχομαι χάλκειον ἐγὼ πόσιν ύψόθι λέκτρων,</l>
<l n="119">αἵματι φοινίσσοντα καὶ αὐχμώοντα κονίῃ·</l>
<l n="120">ἀλλὰ ῥόῳ φαίδρυνε τεὸν δέμας, ὄφρα φανείης </l>
<l n="121">ὡς Φαέθων προχοῇσι λελουμένος Ὠκεανοῖο·</l>
<l n="122">ῥῖψον Ἐνυαλίην σέθεν ἀσπίδα, ῥῖψον ἀκωκήν,</l>
<l n="123">μή ποτέ με πλήξειε τεὴ θανατηφόρος αἰχμή·</l>
<l n="124">κάτθεό μοι δασπλῆτα τεῶν πήληκα κομάων,</l>
<l n="125">ὅττι λόφος κλονέει με τινασσομένης τρυφαλείης· </l>
<l n="126">μὴ νόθον εἶδος ἴδοιμι σιδηρείοιο προσώπου·</l>
<l n="127">τίς πόθος εὐφραίνει με καλυπτομένης σέο μορφῆς;</l>
<l n="128">ούκέτι Μαιονίης ἐπιβήσομαι· οὐδʼ ἐνὶ παστῷ</l>
<l n="129">δέξομαι, ἢν ἐθέλῃς, μετὰ Μορρέα Βάκχον ἀκοίτην·</l>
<l n="130">ἔσσομαι Ἰνδῴη καὶ ἐγώ, φίλος· ἀντὶ δὲ Λυδῆς </l>
<l n="131">κυδαίνω θυέεσσιν Ἐρυθραίην Ἀφροδίτην</l>
<l n="132">κρυπταδίη Μορρῆος ὁμευνέτις· ἐν δὲ κυδοιμοῖς</l>
<l n="133">Ἰνδὸς ἀνὴρ ἐχέτω με συναιχμάζων Ἀφροδίτῃ·</l>
<pb id="v.2.p.530"/>
<l n="134">εἰς δὲ γὰρ ἶσα βέλεμνα καὶ εἰς ἐμὲ διπλόα πέμπων</l>
<l n="135">ἵμερος ἀμφοτέροισι μίαν ξύνωσεν ἀνίην, </l>
<l n="136">εἰς κραδίην Μορρῆι καὶ εἰς φρένα Χαλκομεδείῃ.</l>
<l n="137">κάμνον ἐγὼ κρύπτουσα τεὸν πόθον· οὐ γὰρ ἀκοίτην</l>
<l n="138">παρθένος αἰδομένη προκαλίζεται εἰς Ἀφροδίτην.’</l>
<l n="139">ὣς φαμένη παρέπεισε γυνὴ δυσέρωτα μαχητὴν</l>
<l n="140">ψευσαμένη· γελάσας δὲ δυσίμερος ἔννεπε Μορρεύς· </l>
<l n="141">‘οὐ νέμεσις, Μορρῆα τὸν εὐπήληκα μαχητὴν</l>
<l n="142">χάλκεον ἔγχος ἔχειν ἐνὶ παστάδι Χαλκομεδείης,</l>
<l n="143">ὄφρα περιπτύξω σε, φερώνυμε, χαλκὸν ἀείρων·</l>
<l n="144">ἔμπης φοίνιον ἔγχος ἀναίνομαι, οὐδὲ βοείης</l>
<l n="145">ἅπτομαι· ὡς ἐθέλεις δέ, λελουμένος εἰς σὲ χορεύω </l>
<l n="146">χερσὶν ἀναιμάκτοισι, καὶ ἔσσομαι ἄλλος<note place="unspecified" anchored="yes">So MSS.: Ludsich ou)=los.</note> ἀκοίτης,</l>
<l n="147">γυμνὸς Ἄρης μετὰ δῆριν ἔχων γυμνὴν Ἀφροδίτην.</l>
<l n="148">καύρην Δηριαδῆος ἀναίνομαι· αὐτὸς ἐλάσσω</l>
<l n="149">ἐκ μεγάρων ἀέκουσαν ἐμὴν ζηλήμονα νύμφην·</l>
<l n="150">οὐκέτι Βασσαρίδεσσι κορύσσομαι, εἴ με κελεύεις, </l>
<l n="151">ἀλλὰ φίλοις ναέτῃσι μαχέσσομαι· Ἰνδὸν ὀλέσσω</l>
<l n="152">οἴνοπα θύρσον ἔχων, οὐ χάλκεον ἔγχος ἀείρων·</l>
<l n="153">ῥίψω δ̓ἔντεα πάντα καὶ ἄνθεα λεπτὰ τινάξω,</l>
<l n="154">ὑμετέρῳ βασιλῆι συναιχμάζων Δινύσῳ.’</l>
<l n="155">ὣς εἰπὼν παλάμης μελίην ἀπεσείσατο Μορρεύς, </l>
<l n="156">καὶ λίφον ἰδρώοντος ἀπεσφήκωσε καρήνου,</l>
<l n="157">μυδαλέης δʼ ἔρρεψεν ἑῆς τελαμῶνα βοείης</l>
<l n="158">εὐκαμάτῳ ῥαθάμιγγι λελουμένον ὴθάδος ὤμου·</l>
<l n="159">λύσατο καὶ χάλκειον ἀπὸ στέρνοιο χιτῶνα,</l>
<l n="160">αἱμαλέον θώρηκα. καὶ ἔντεα κείμενα γαίῃ </l>
<l n="161">Μορρέος ἱμείροντος ἐδείκνυεν Ἄρεϊ Κύπρις</l>
<pb id="v.2.p.532"/>
<l n="162">μορφῇ ἀθωρήκτῳ νικώμενα Χαλκομεδείης·</l>
<l n="163">καί τινα μῦθον ἔειπεν, ἑὸν δʼ ἐρέθιζεν ἀκοίτην·</l>
<l n="164">‘Ἆρες, ἐσυλήθης· πολέμους ἠρνήσατο Μορρεύς,</l>
<l n="165">οὐ φορέων θώρηκα καὶ οὐ ξίφος· ἀλλὰ γυναῖκα </l>
<l n="166">ἱμερτὴν ποθέων ἀπεσείσατο τεύχεα χειρῶν.</l>
<l n="167">καὶ σὺ τεὸν δόρυ θοῦρον ἀναίνεο, καὶ σὺ θαλάσσῃ</l>
<l n="168">λούεο σῶν σακέων γυμνούμενος· ἀπτόλεμος γὰρ</l>
<l n="169">Κύπρις ἀριστεύει πλέον Ἄρεος, οὐδὲ χατίζει</l>
<l n="170">ἀσπίδος, οὐ μελίης ποτὲ δεύεται· ἀμφότερον γὰρ </l>
<l n="171">ἔγχος ἐμὸν πέλε κάλλος ἐμὸν ξίφος ἔπλετο μορφή,</l>
<l n="172">καὶ βλεφάρων ἀκτῖνες ἐμοὶ γεγάασιν ὀιστοί·</l>
<l n="173">μαζὸς ἀκοντίζει πλέον ἔγχεος· ἱμερόεις γὰρ</l>
<l n="174">ἀντὶ δοριθρασέος θαλαμηπόλος ἔπλετο Μορρεύς.</l>
<l n="175">μὴ Σπάρτης ἐπίβηθι, μαχήμονες ἧχι πολῖται </l>
<l n="176">χάλκεον εἶδος ἔχουσι κορυσσομένης Ἀφροδίτης,</l>
<l n="177">μή σε δόρυ κρατέουσα τεῷ πλήξειε σιδήρῳ.</l>
<l n="178">οὐ τόσον αἰχμάζεις, ὅσον ὀφρύες· οὐ τόσον αἰχμαὶ</l>
<l n="179">ἀνέρας οὐτάζουσιν, ὅσον βάλλουσιν ὀπωπαί·</l>
<l n="180">δέρκεο σοὺς θεράποντας, ὑποδρηστῆρας Ἐρώτων, </l>
<l n="181">καὶ θρασὺν αὐχένα κάμψον ἀνικήτῳ Κυθερείῃ.</l>
<l n="182">Ἆρες, ἐνικήθης, ὅτι χάλκεον ἔγχος ἐάσας</l>
<l n="183">νεβρίδα Χαλκομέδης γαμίην ὑπεδύσατο Μορρεύς.’</l>
<l n="184">εἶπε μόθους γελόωσα φιλομμειδὴς Ἀφροδίτη,</l>
<l n="185">Ἄρεα κερτομέουσα γαμοστόλον, ἄγχι δὲ πόντου </l>
<l n="186">καλλείψας ἀκόμιστον ἐπʼ αἰγιαλοῖο χιτῶνα</l>
<l n="187">θαλπόμενος γλυκερῇσι μεληδόσι λούσατο Μορρεύς,</l>
<l n="188">γυμνὸς ἐών· ψυχρῇ δὲ δέμας φαίδρυνε θαλάσσῃ,</l>
<l n="189">θερμὸν ἔχων Παφίης ὀλίγον βέλος· ἐν δὲ ῥεέθροις</l>
<l n="190">Ἰνδῴην ἱκέτευεν Ἐρυθραίην Ἀφροδίτην, </l>
<l n="191">εἰσαΐων, ὅτι Κύπρις ἀπόσπορός ἐστι θαλάσσης·</l>
<l n="192">λουσάμενος δʼ ἀνέβαινε μέλας πάλιν· εἶχε δὲ μορφήν,</l>
<l n="193">ὡς φύσις ἐβλάστησε, καὶ ἀνέρος οὐ δέμας ἅλμη,</l>
<pb id="v.2.p.534"/>
<l n="194">οὐ χροιὴν μετάμειψεν, ἐρευθαλέη περ ἐοῦσα.</l>
<l n="195">καὶ κενεῇ χρόα λοῦσεν ἐπʼ ἐλπίδι· χιόνεος γὰρ </l>
<l n="196">ἱμερόεις μενέαινε φανήμεναι ἄζυγι κούρῃ·</l>
<l n="197">καὶ λινέῳ κόσμησε δέμας χιονώδεϊ πέπλῳ,</l>
<l n="198">οἷον ἔσω θώρηκος ἀεὶ φορέουσι μαχηταί.</l>
<l n="199">ἱσταμένη δʼ ἄφθογγος ἐπʼ ᾐόνος εἶχε σιωπὴν</l>
<l n="200">Χαλκομέδη δολόεσσα· μεταστρεφθεῖσα δὲ κούρη </l>
<l n="201">Μορρέος ἀχλαίνοιο σαόφρονας εἷλκεν ὀπωπάς,</l>
<l n="202">ἀσκεπὲς αἰδομένη δέμας ἀνέρος· εἰσιδέειν γὰρ</l>
<l n="203">ἅζετο θῆλυς ἐοῦσα λελουμένον ἄρσενα κούρη.</l>
<l n="204">ἀλλʼ ὅτε χῶρον ἔρημον ἐσέδρακεν ἅρμενον εὐναῖς,</l>
<l n="205">τολμηρὴν παλάμην ὀρέγων αἰδήμονι νύμφῃ </l>
<l n="206">εἵματος ἀψαύστοιο σαόφρονος ἥψατο κούρης·</l>
<l n="207">καί νύ κεν ἀμφίζωστον ἑλὼν εὐήνορι δεσμῷ</l>
<l n="208">νυμφιδίῳ σπινθῆρι βιήσατο θυιάδα κούρην·</l>
<l n="209">ἀλλά τις ἀχράντοιο δράκων ἀνεπήλατο κόλπου,</l>
<l n="210">παρθενικῆς ἀγάμοιο βοηθόος, ἀμφὶ δὲ μίτρην </l>
<l n="211">ἀμφιλαφὴς κυκλοῦτο φυλάκτορι γαστέρος ὁλκῷ·</l>
<l n="212">ὀξὺ δὲ συρίζοντος ἀσιγήτων ἀπὸ λαιμῶν</l>
<l n="213">πέτραι ἐμυκήσαντο· φόβῳ δʼ ἐλελίζετο Μορρεὺς</l>
<l n="214">αὐχένιον μύκημα νόθης σάλπιγγος ἀκούων,</l>
<l n="215">παπταίνων ἀγάμοιο προασπιστῆρα κορείης· </l>
<l n="216">καὶ πρόμος ἀμφιέλικτος ἀνεπτοίησε μαχητήν,</l>
<l n="217">οὐρὴν ἀγκυλόκυκλον ἐπʼ αὐχένι φωτὸς ἑλίξας,</l>
<l n="218">ἔγχος ἔχων στόμα λάβρον· ἐτοξεύοντο δὲ πολλοὶ</l>
<l n="219">ἰὸν ἀκοντίζοντες ἐχιδνήεντες ὀιστοί·</l>
<l n="220">οἱ μὲν ἀμιτρώτοιο διαΐσσοντες ἐθείρης, </l>
<l n="221">οἱ δὲ δρακοντοκόμοιο διʼ ἰξύος, οἱ δʼ ἀπὸ κόλπου</l>
<l n="222">Ἄρεα συρίζοντες ἐβακχεύοντο μαχηταί.</l>
<l n="223">ὄφρα μὲν ὑψιλόφοιο πρὸ ἄστεος ἵστατο Μορρεύς,</l>
<pb id="v.2.p.536"/>
<l n="224">Χαλκομέδην δολόεσσαν ἀνήνυτον εἰς γάμον ἕλκων,</l>
<l n="225">τόφρα δὲ Βασσαρίδος στρατιῆς εὔοπλος Ἐνυὼ </l>
<l n="226">ἔγχος ἀτειρήεντος ἀλεύατο Δηριαδῆος.</l>
<l n="227">καὶ γὰρ ἀπʼ Οὐλύμποιο θορὼν ὠκύπτερος Ἑρμῆς,</l>
<l n="228">ἀντίτυπον Βρομίοιο φέρων ἴνδαλμα προσώπου,</l>
<l n="229">Βακχείην ἐκάλεσσεν ὅλην στίχα μύστιδι φωνῇ·</l>
<l n="230">δαιμονίην δὲ γυναῖκες ὅτʼ ἔκλυον Εὔιον ἠχώ, </l>
<l n="231">εἰς ἕνα χῶρον ἵκανον· ἀπὸ τριόδων δὲ κομίζων</l>
<l n="232">Μαιναλίδων ὅλον ἔθνος ἐς ἀγκύλα κύκλα κελεύθου</l>
<l n="233">ἤγαγεν ὠκυπέδιλος, ἕως σχεδὸν ἤιε πύργων·</l>
<l n="234">καὶ φυλάκων στοιχηδὸν ἀκοιμήτοισιν ὀπωπαῖς</l>
<l n="235">νήδυμον ὕπνον ἔχευεν ἑῇ πανθελγέι ῥάβδῳ </l>
<l n="236">φώριος Ἑρμείας, πρόμος ἔννυχος· ἐξαπίνης δὲ</l>
<l n="237">Ἰνδοῖς μὲν ζόφος ἦεν, ἀθηήτοισι δὲ Βάκχαις</l>
<l n="238">φέγγος ἔην ἀδόκητον· ἀδουπήτων δὲ γυναικῶν</l>
<l n="239">λάθριος ἡγεμόνευε διʼ ἄστεος ἄπτερος Ἑρμῆς·</l>
<l n="240">χειρὶ δὲ θεσπεσίῃ βριαρὴν κληῖδα πυλάων </l>
<l n="241">ἠλιβάτων ὤιξε, καὶ ἠέλιος πέλε Βάκχαις.</l>
<l n="242">Ἠματίην δʼ ὅτε νύκτα φαεσφόρος ἤλασεν Ἑρμῆς,</l>
<l n="243">Δηριάδης ὑπέροπλος ἔχων ἀτέλεστον ἀπειλὴν</l>
<l n="244">Βασσαρίδων μάστευε λιπόπτολιν ἑσμὸν ὁδίτην.</l>
<l n="245">ὡς δʼ ὅτε τις κατὰ νύκτα βαθυπλούτοις ἐν ὀνείροις </l>
<l n="246">τέρπεται ἀπρήκτοισιν ἐπʼ ἐλπωρῇσιν, ἀείρων</l>
<l n="247">ἀφνειαῖς παλάμῃσι μινυνθαδίου χύσιν ὄλβου,</l>
<l n="248">ὑπναλέων κτεάνων ἀπατήλιον ἐλπίδα βόσκων·</l>
<l n="249">ἀλλʼ ὅτε φαινομένης ῥοδοειδέος ἠριγενείης</l>
<l n="250">χάζεται εὐκτεάνοιο παλίλλυτος ὄψις ὀνείρου, </l>
<l n="251">σὺν κενεαῖς παλάμῃσιν ἐγείρεται, οὐδὲν ἀείρων,</l>
<l n="252">ῥίψας κλεψινόων σκιοειδέα τέρψιν ὀνείρων·</l>
<l n="253">ὣς τότε Δηριάδης, ὅτε μὲν ζόφος εἶχεν ἀγυιάς,</l>
<l n="254">τέρπετο Βασσαρίδων δοκέων αὐτόσσυτον ἄγρην</l>
<pb id="v.2.p.538"/>
<l n="255">ἀμφιέπειν ἔντοσθεν ἐεργομένων πυλεώνων, </l>
<l n="256">ψευδομένην ἀνόνητον ἔχων σκιοειδέα νίκην·</l>
<l n="257">ἀλλʼ ὅτε φέγγος ἔλαμψε, καὶ οὐκέτι δέρκετο Βάκχας,</l>
<l n="258">ὡς ὄναρ ἔδραμε πάντα, καὶ ἴαχε πενθάδι φωνῇ.</l>
<l n="259">ὡς Διὶ καὶ Φαέθοντι χολώετο καὶ Διονύσῳ,</l>
<l n="260">Μαιναλίδας φυγάδας διζήμενος. ἀμφὶ δὲ πύργους </l>
<l n="261">Βασσαρίδες κελάδησαν ἀνάμπυκες Εὐάδι φωνῇ.</l>
<l n="262">Δηριάδης δʼ ἐδίωκε τὸ δεύτερον, ἔγρετο δὲ Ζεὺς</l>
<l n="263">Καυκάσου ἐν κορυφῇσιν ἀπορρίψας πτερὸν Ὕπνου·</l>
<l n="264">καὶ δόλον ἠπεροπῆα μαθὼν κακοεργέος Ἥρης</l>
<l n="265">Σειληνοὺς ἐδόκευε πεφυζότας, ἔδρακε Βάκχας </l>
<l n="266">σπερχομένας ἀγεληδὸν ἀπὸ τριόδων, ἀπὸ πύργων,</l>
<l n="267">καὶ Σατύρους κείροντα καὶ ἀμώοντα γυναῖκας</l>
<l n="268">Δηριάδην ἐνόησεν ὀπίστερον, ὄρχαμον Ἰνδῶν,</l>
<l n="269">υἱέα δʼ ἐν δαπέδῳ κατακείμενον· ἀμφὶ δὲ νύμφαι</l>
<l n="270">ἐγγὺς ἔσαν στεφανηδόν· ὁ δʼ ἐν στροφάλιγγι κονίης </l>
<l n="271">κεῖτο καρηβαρέων, ὀλιγοδρανὲς ἄσθμα τιταίνων,</l>
<l n="272">ἀφρὸν ἀκοντίζων χιονώδεα, μάρτυρα λύσσης.</l>
<l n="273">καὶ φθονερῆς ἤλεγξε δόλον δυσμήχανον Ἥρης,</l>
<l n="274">καὶ δολίην παράκοιτιν ἐμέμψατο κέντορι μύθῳ·</l>
<l n="275">καί νύ κεν ἀχλυόεντος ὁμέστιον Ἰαπετοῖο </l>
<l n="276">ὕπνον ὀμιχλήεντι κατεκλήισσε βερέθρῳ,</l>
<l n="277">εἰ μὴ Νὺξ ἱκέτευε, θεῶν δμήτειρα καὶ ἀνδρῶν.</l>
<l n="278">καὶ μόγις εὐνήσας ὀλοὸν χόλον ἴαχεν Ἥρῃ·</l>
<l n="279">‘οὔ πω ἐμῆς Σεμέλης ἐκορέσσαο, δύσμαχος Ἥρη,</l>
<l n="280">ἀλλʼ ἔτι καὶ φθιμένῃ τάχα χώεαι; οὐδὲ καὶ αὐτὴ </l>
<l n="281">σὸν κότον ἐπρήυνεν ἀτέρμονα νυμφιδίη φλόξ,</l>
<l n="282">λέκτρα διασκεδάσασα Διοβλήτοιο Θυώνης;</l>
<l n="283">Ἰνδοφόνῳ τέο μέχρις ἐπιβρίθεις Διονύσῳ;</l>
<pb id="v.2.p.540"/>
<l n="284">ἅζεο σοὺς προτέρους πάλιν ἄκμονας· εἰσέτι κεῖνοι,</l>
<l n="285">εἰσέτι μοι παρέασιν ἀρηγόνες, οὓς ποσὶ δήσας </l>
<l n="286">ὑμετέροις ἔσφιγξα· σὺ δʼ ἄστατος ὑψόθι γαίης</l>
<l n="287">αἰθέρι καὶ νεφέλῃσι μετάρσιον εἶχες ἀνάγκην·</l>
<l n="288">καὶ θρασὺς ἐν νεφέλῃσι περίπλοκον ὑψόθι γαίης</l>
<l n="289">δέσμιον εἶδεν Ἄρης σε, καὶ οὐ χραίσμησε τεκούσῃ·</l>
<l n="290">οὐ πυρόεις Ἥφαιστος ἐπήρκεσεν· οὐ δύναται γὰρ </l>
<l n="291">τλήμεναι αἰθαλόεντος ἕνα σπινθῆρα κεραυνοῦ.</l>
<l n="292">δήσω σὰς παλάμας χρυσέῳ πάλιν ἠθάδι δεσμῷ·</l>
<l n="293">Ἄρεα δʼ ἀρραγέεσσιν ἀλυκτοπέδῃσι πεδήσω </l>
<l n="295">εἰς τροχὸν αὐτοκύλιστον ὁμόδρομον, οἷος ἀλήτης </l>
<l n="296">Τάνταλος ἠερόφοιτος ἤ Ἰξίων μετανάστης· </l>
<l n="294">καί μιν ἀναλθήτοισιν ὅλον πληγῇσιν ἱμάσσω, </l>
<l n="297">εἰσόκε νικήσειεν ἐμὸς πάις υἱέας Ἰνδῶν. </l>
<l n="298">ἀλλὰ τεῷ Κρονίωνι χαρίζεαι, αἴ κεν ἐλάσσῃς</l>
<l n="299">λύσσαν ἐριπτοίητον ἱμασσομένου Διονύσου,</l>
<l n="300">μηδὲ λίπῃς κοτέοντα τεὸν πόσιν, ἀλλὰ μολοῦσα </l>
<l n="301">Ἰνδῴης ἀκίχητος ὑπὸ κλέτας εὔβοτον ὕλης</l>
<l n="302">Βάκχῳ μαζὸν ὄρεξον ἐμὴν μετὰ μητέρα Ῥείην,</l>
<l n="303">ὄφρα τελειοτέροισιν ἑοῖς στομάτεσσιν ἀρύσσῃ</l>
<l n="304">σὴν ἱερὴν ῥαθάμιγγα προηγήτειραν Ὀλύμπου,</l>
<l n="305">καὶ βατὸν αἰθέρα τεῦξον ἐπιχθονίῳ Διονύσῳ· </l>
<l n="306">ὑμετέρῳ δὲ γάλακτι δέμας χρίσασα Λυαίου</l>
<l n="307">σβέσσον ἀμερσινόοιο δυσειδέα λύματα νούσου.</l>
<l n="308">καί σοι ἐπεντύνω γέρας ἄξιον· ὑμετέρῃ γὰρ</l>
<l n="309">στηρίξω κατʼ Ὄλυμπον ἐοικότα κύκλον ἐέρσῃ,</l>
<l n="310">Ἡραίοιο γάλακτος ἐπώνυμον, ὄφρα γεραίρω </l>
<l n="311">ἰκμάδα πασιμέλουσαν ἀλεξικάκου σέο μαζοῦ·</l>
<pb id="v.2.p.542"/>
<l n="312">μοῦνον ἐμοί πεφύλαξο Διὸς φιλότεκνον ἀπειλήν,</l>
<l n="313">μηδέ πάλιν δόλον ἄλλον ἐπεντύνῃς Διονύσω.’</l>
<l n="314">ὣς εἰπὼν προέηκε παλίγκοτον εὐνέτιν Ἥρην</l>
<l n="315">Βακχείης κακότητος ἀλεξήτειραν ἀνάγκῃ, </l>
<l n="316">ἵλαον εὐάντητον ἀτυζομένῳ Διονύσῳ,</l>
<l n="317">ὄφρα δέμας Βρομίοιο γαλαξαίῃσιν ἐέρσαις</l>
<l n="318">χειρὶ περιχρίσειε θεοτρεφέων ἀπὸ μαζῶν.</l>
<l n="319">Ἥρη δʼ οὐκ ἀμέλησεν· ἀκεσσιπόνοιο δὲ θηλῆς</l>
<l n="320">θεσπεσίῃ ῥαθάμιγγι δέμας χρίσασα Λυαίου </l>
<l n="321">ἄγρια δαιμονίης ἀπεσείσατο λύματα λύσσης·</l>
<l n="322">καὶ δίδυμον φθόνον εἶχεν ὑποκλέπτοντι προσώπῳ</l>
<l n="323">ἠνορέην ὁρόωσα καὶ ἀγλαΐην Διονύσου,</l>
<l n="324">καὶ φθονεραῖς παλάμῃσι μεμηνότος ἥψατο Βάκχου·</l>
<l n="325">ἀμφί δέ οἱ στομάτεσσιν ἀνειρύσσασα χιτῶνος </l>
<l n="326">ἀμβροσίης πλήθουσαν ἑὴν γυμνώσατο θηλήν,</l>
<l n="327">θλιβομένην βλύζουσα χύσιν ζηλήμονι μαζῷ·</l>
<l n="328">καί μιν ἀνεζώγρησε· τανυπλοκάμου δὲ Λυαίου</l>
<l n="329">ὄμμασι μηκεδανοῖσι τόσην διεμέτρεεν ἥβην,</l>
<l n="330">εἴ ποτε τηλίκον εἶδος ἐπιχθονίη τέκε γαστήρ, </l>
<l n="331">εἰ τόσος ἦεν Ἄρης ἐγχεσπάλος, εἰ τόσος Ἑρμῆς,</l>
<l n="332">εἰ Φαέθων πέλε τοῖον ἢ ἱμερόφωνος Ἀπόλλων·</l>
<l n="333">καί μιν ἔχειν μενέαινεν ἐν αἰθέρι νυμφίον Ἥβης,</l>
<l n="334">εἰ μή οἱ κατένευσε μετὰ χρόνον ὑψιμέδων Ζεὺς</l>
<l n="335">μόρσιμον Ἡρακλῆα δυωδεκάεθλον ἀκοίτην. </l>
<l n="336">ἡ μὲν ἀλεξήσασα πόνον μανιώδεα Βάκχου</l>
<l n="337">ὑψιφανὴς ἀνέβαινε τὸ δεύτερον εἰς χορὸν ἄστρων,</l>
<l n="338">μὴ στρατιὴν ἀσίδηρον ἐσαθρήσῃ Διονύσου</l>
<l n="339">μαρναμένην νάρθηκι καὶ ἀμπελόεντι κορύμβῳ,</l>
<l n="340">καὶ προμάχους κταμένους ὀλίγῳ ῥηξήνορι θύρσῳ. </l>
<l n="341">οὐδὲ μάχης ἀμέλησε Διὸς πάις, ἀλλὰ μαχητὰς</l>
<l n="342">θωρήξας παλίνορσος ἀγέστρατον ἴαχε φωνήν,</l>
<l n="343">χειρὶ Γιγαντοφόνῳ ταμεσίχροα κισσὸν ἐλίσσων·</l>
<pb id="v.2.p.544"/>
<l n="344">‘θαρσαλέοι μάρνασθε τὸ δεύτερον· ὲν πολέμοις γὰρ</l>
<l n="345">Ζεὺς πάλιν ἡμείων πρόμος ἵσταται, υἱέι Βάκχῳ </l>
<l n="346">ἴλαος, οὐρανόθεν δὲ προασπίζων Διονύσου</l>
<l n="347">ἀθανάτων χορὸς ἦλθε, καὶ οὐκέτι χώεται Ἥρη.</l>
<l n="348">τίς στεροπῇ Κρονίδαο μαχέσσεται; ἢ πότε δειλοὶ</l>
<l n="349">δυσμενέες μίμνουσι κορυσσομένοιο κεραυνοῦ;</l>
<l n="350">ἶσος ἐμῷ γενετῆρι φανήσομαι· ἐν πολέμοις γὰρ </l>
<l n="351">γηγενέας Τιτῆνας ἐμὸς νίκησε Κρονίων,</l>
<l n="352">νικήσω καὶ ἔγωγε χαμαιγενέων γένος Ἰνδῶν.</l>
<l n="353">σήμερον ἀθρήσητε κορυμβοφόρον μετὰ νίκην</l>
<l n="354">Δηριάδην ἱκέτην βραδυπειθέα, καὶ χορὸν Ἰνδῶν</l>
<l n="355">αὐχένα δοχμώσαντα γαληναίῳ Διονύσῳ. </l>
<l n="356">καὶ ποταμὸν μεθέποντα μεθυσφαλὲς Εὔιον ὕδωρ·</l>
<l n="357">ἀντιβίους δʼ ὄψεσθε παρὰ κρητῆρι Λυαίου</l>
<l n="358">ξανθὸν ὕδωρ πίνοντας ἀπʼ οἰνοπόρου ποταμοῖο,</l>
<l n="359">καὶ θρασὺν Ἰνδὸν ἄνακτα, κατάσχετον οἴνοπι κισσῷ,</l>
<l n="360">ἰλλόμενον πετάλοισι καὶ ἀμπελόεντι κορύμβῳ, </l>
<l n="361">εἴκελα δεσμὰ φέροντα, τά περ μετὰ κύματα λύσσης</l>
<l n="362">Νυσιάδες βοόωσι θεουδέες εἰσέτι Νύμφαι,</l>
<l n="363">ἀλκῆς ἡμετέρης ἐπιμάρτυρες, ὁππότε κισσοῦ</l>
<l n="364">ἀγχονίῳ σφίγξασα θεημάχον ἀνέρα δεσμῷ</l>
<l n="365">Ἀρραβίην ἐφόβησεν ἐμὴ θρασυεργὸς ὀπώρη, </l>
<l n="366">ἅμματι βοτρυόεντι βιαζομένου Λυκοόργου.</l>
<l n="367">ἀλλὰ τόσου μετὰ κύκλα κυλινδομένοιο κυδοιμοῦ</l>
<l n="368">ληίδα δυσμενέων συλήσατε καὶ κτέρας ἅλμης,</l>
<l n="369">μαρμαρέας λάιγγας, ἐμὴν δʼ ἐπὶ μητέρα Ῥείην</l>
<l n="370">ἑλκομένας πλοκάμοιο μεταστήσασθε γυναῖκας· </l>
<l n="371">καὶ προμάχους τίσασθε δεδουπότας, ὧν ἐπὶ πότμῳ</l>
<l n="372">τείρομαι ὀξείῃσι μεληδόσιν· ἐν κραδίῃ δὲ</l>
<l n="373">ἀμφότερον κοτέω τε καὶ ἄχνυμαι, ὅττι δοκεύω</l>
<l n="374">Δηριάδην ζώοντα καὶ ἀκτερέιστον Ὀφέλτην,</l>
<pb id="v.2.p.546"/>
<l n="375">μεμφόμενον μετὰ πότμον ἀεργέα χεῖρα Λυαίου·</l>
<l n="376">οὐκέτι Κωδώνη θωρήσσεται, οὐκέτι δειλὴ</l>
<l n="377">μάρναται Ἀλκιμάχεια δορυσσόος· ἀλλὰ καὶ αὐτὸς</l>
<l n="378">Αἰβίαλος δέδμητο, καὶ εἰσέτι θύρσον ἐρύκω.</l>
<l n="379">αἰδέομαι μετὰ δῆριν Ἀρέστορα, μὴ καὶ ἀκούσῃ,</l>
<l n="380">ὅττι θανὼν οὐχ εὗρεν ἀρηγόνα νεκρὸς Ὀφέλτης· </l>
<l n="381">οὐ δύναμαι Κρήτης Κορυβαντίδος ἄστυ περῆσαι,</l>
<l n="382">μὴ γενέτης Ἀγέλαος ὀλωλότα παῖδα γοήσῃ,</l>
<l n="383">Ἀνθέος ὀλλυμένοιο φόνον νήποινον ἀκούων·</l>
<l n="384">αἰδέομαι Μίνωι φανήμεναι· ἐν κλισίῃ γὰρ</l>
<l n="385">Ἀστέριος μογέει βεβολημένος, ὃν πλέον ἄλλων </l>
<l n="386">ῥύσομαι· Εὐρώπης γάρ ἔχεε γένος· ἀλλὰ σαώσας</l>
<l n="387">νόστιμον ἀρτεμέοντα πάλιν γενετῆρι κομίσσω</l>
<l n="388">πηὸν ἐμὸν μετὰ δῆριν, ὅπως μὴ Κάδμος ἀκούσῃ</l>
<l n="389">Ἀστέριον χατέοντα λιποπτολέμου Διονύσου.</l>
<l n="390">ἀλλὰ πάλιν μάρνασθε, καὶ εἰν ἑνὶ πᾶσιν ἀρήξω, </l>
<l n="391">τοσσατίων ἕνα μοῦνον ἀποκτείνας ὀλετῆρα.’</l>
</div1>
<pb id="v.3.p.2"/>
<div1 type="book" n="36">
<argument>
<l n="1">ἐν δὲ τριηκοστῷ ἕκτῳ μετὰ λύματα λύσσης</l>
<l n="2">Βάκχος Δηριαδῆι κορύσσεται εἶδος ἀμείβων.</l>
</argument>
<l n="1">ὣς φάμενος θάρσυνε γεγηθότας ἡγεμονῆας·</l>
<l n="2">Δηριάδης δʼ ἑτέρωθεν ἑοὺς ἐκόρυσσε μαχητάς.</l>
<l n="3">ἀμφοτέρῃ δὲ φάλαγγι θεοὶ ναετῆρες Ὀλύμπου</l>
<l n="4">κεκριμένοι στέλλοντο κυβερνητῆρες Ἐνυοῦς,</l>
<l n="5">οἱ μὲν Δηριαδῆος ἀρηγόνες, οἱ δὲ Λυαίου. </l>
<l n="6">Ζεὺς μὲν ἄναξ μακάρων ὑψίζυγος ὑψόθι Κέρνης</l>
<l n="7">Ἄρεος εἶχε τάλαντα παρακλιδόν· οὐρανόθεν δὲ</l>
<l n="8">ἔμπυρον ὑδατόεις προκαλίζετο κυανοχαίτης</l>
<l n="9">ἠέλιον, γλαυκῶπιν Ἄρης, Ἥφαιστος Ὑδάσπην·</l>
<l n="10">Ἥρης δʼ ἀντικέλευθος ὀρεστιὰς Ἄρτεμις ἔστη· </l>
<l n="11">Λητῴην δʼ ἐπὶ δῆριν ἐύρραπις ἤλυθεν Ἑρμῆς.</l>
<l n="12">καὶ ζαθέου πολέμου διδυμόκτυπος ἔβρεμεν ἠχὼ</l>
<l n="13">ἀμφοτέροις μακάρεσσιν, ἐπεσσυμένων δὲ κυδοιμῷ</l>
<l n="14">Ἄρης ἑπταπέλεθρος ἐμάρνατο Τριτογενείῃ,</l>
<l n="15">καἰ δόρυ θοῦρον ἴαλλεν· ἀνουτήτου δὲ θεαίνης </l>
<l n="16">μέσσην αἰγίδα τύψεν, ἀθηήτου δὲ καρήνου</l>
<l n="17">ἤλασε Γοργείης ὀφιώδεα λήια χαίτης,</l>
<l n="18">Παλλάδος οὐτήσας λάσιον σάκος· ὀξυτενὴς δὲ</l>
<l n="19">πεμπομένη ῥοιζηδὸν ἀκαμπέος ἔγχεος αἰχμὴ</l>
<l n="20">ποιητὴν πλοκαμῖδα νόθης ἐχάραξε Μεδούσης. </l>
<l n="21">κούρη δʼ ἐγρεκύδοιμος ἐπαΐξασα καὶ αὐτὴ</l>
<pb id="v.3.p.4"/>
<l n="22">σύγγονον ἔγχος ἄειρεν ἐπʼ Ἄρεϊ Παλλὰς ἀμήτωρ,</l>
<l n="23">κεῖνο, τό περ φορέουσα λεχώιον ἥλικι χαλκῷ</l>
<l n="24">ἄνθορε πατρῴοιο τελεσσιγόνοιο καρήνου.</l>
<l n="25">καὶ δαπέδῳ γόνυ κάμψε τυπεὶς περιμήκετος Ἄρης· </l>
<l n="26">ἀλλά μιν ὀρθώσασα παλινδίνητον Ἀθήνη</l>
<l n="27">μητρὶ φίλῃ μετὰ δῆριν ἀνούτατον ὤπασεν Ἥρῃ.</l>
<l n="28">Ἥρῃ δʼ ἀντερίδαινεν ὀρεσσινόμου Διονύσου</l>
<l n="29">Αρτεμις ὡς συνάεθλος ὀρεστιάς, ἰθυτενὲς δὲ</l>
<l n="30">τόξον ἑὸν κύκλωσεν· ὁμοζήλῳ δὲ κυδοιμῷ </l>
<l n="31">Ηρη Ζηνὸς ἑλοῦσα νέφος πεπυκασμένον ὤμοις</l>
<l n="32">ἀρραγὲς ὡς σάκος εἶχε· καὶ Ἄρτεμις ἄλλον ἐπʼ ἄλλῳ</l>
<l n="33">ἠερίης πέμπουσα διʼ ἄντυγος ἰὸν ἀλήτην</l>
<l n="34">εἰς σκοπὸν ἀχρήιστον ἑὴν ἐκένωσε φαρέτρην,</l>
<l n="35">καὶ νεφέλην ἄρρηκτον ὅλην ἐπύκαζεν ὀιστοῖς· </l>
<l n="36">καὶ γεράνων μιμηλὸς ἔην τύπος ἠεροφοίτης</l>
<l n="37">ἱπταμένων στεφανηδὸν ἀμοιβαίῳ τινὶ κύκλῳ·</l>
<l n="38">καὶ νέφεϊ σκιόεντι πεπηγότες ἦσαν ὀιστοί·</l>
<l n="39">ὠτειλὰς δʼ ἀχάρακτος ἀναίμονας εἶχε καλύπτρη.</l>
<l n="40">καὶ κραναὸν κούφισσεν ὑπηνέμιον βέλος Ἥρη, </l>
<l n="41">χειρὶ δὲ δινεύουσα πεπηγότα νῶτα χαλάζης</l>
<l n="42">Αρτεμιν ἐστυφέλιξε χαραδρήεντι βελέμνῳ·</l>
<l n="43">τόξου δʼ ἀγκύλα κύκλα συνέθλασε μάρμαρος αἰχμή·</l>
<l n="44">οὐ δὲ μάχην ἀνέκοψε Διὸς δάμαρ· Ἀρτέμιδος δὲ</l>
<l n="45">στήθεος ἄκρον ἔτυψε μεσαίτατον· ἡ δὲ τυπεῖσα </l>
<l n="46">ἔγχεϊ παχνήεντι χαμαὶ κατέχευε φαρέτρην.</l>
<l n="47">καί οἱ ἐπεγγελόωσα Διὸς μυθήσατο νύμφη·</l>
<l n="48">‘Ἄρτεμι, θηρία βάλλε· τί μείζοσιν ἀντιφερίζεις;</l>
<l n="49">καὶ σκοπέλων ἐπίβηθι· τί σοὶ μόθος; οὐτιδανὰς δὲ</l>
<l n="50">ἐνδρομίδας φορέουσα λίπε κνημῖδας Ἀθήνῃ· </l>
<pb id="v.3.p.6"/>
<l n="51">καὶ λίνα σεῖο τίνασσε δολοπλόκα· θηροφόνοι γὰρ</l>
<l n="52">σοὶ κύνες ἀγρώσσουσι, καὶ οὐ πτερόεντες ὀιστοί·</l>
<l n="53">οὐ σὺ λεοντοφόνον μεθέπεις βέλος· ἀδρανέων γὰρ</l>
<l n="54">σῶν καμάτων ἱδρῶτες ἀνάλκιδές εἰσι λαγωοί·</l>
<l n="55">σῶν δʼ ἐλάφων ἀλέγιζε καὶ εὐκεράου σέο δίφρου, </l>
<l n="56">δῶν ἐλάφων ἀλέγιζε· τί σοὶ Διὸς υἷα γεραίρειν</l>
<l n="57">πορδαλίων ἐλατῆρα καὶ ἡνιοχῆα λεόντων;</l>
<l n="58">ἢν δʼ ἐθέλῃς, ἔχε τόξον, Ἔρως ὅτι τόξα τιταίνει·</l>
<l n="59">παρθενικὴ φυγόδεμνε μογοστόκε, πορθμὸν Ἐρώτων</l>
<l n="60">κεστὸν ἔχειν ὤφελλες ἀοσσητῆρα λοχείης, </l>
<l n="61">σὺν Παφίῃ, σὺν Ἔρωτι· σὺ γὰρ κρατέεις τοκετοῖο.</l>
<l n="62">ἀλλά, τελεσσιγόνοιο κυβερνήτειρα γενέθλης,</l>
<l n="63">ἔρχεο παιδοτόκων ἐπὶ παστάδα θηλυτεράων,</l>
<l n="64">καὶ λοχίοις βελέεσσιν ὀιστεύουσα γυναῖκας</l>
<l n="65">εἴκελος ἔσσο λέοντι λεχωίδος ἐγγύθι νύμφης, </l>
<l n="66">ἀντὶ φιλοπτολέμοιο μογοστόκος. ἀλλὰ καὶ αὐτῆς</l>
<l n="67">λῆγε σαοφρονέουσα σαόφρονος εἵνεκα μίτρης,</l>
<l n="68">ὅττι τεῶν μελέων μεθέπων τύπον ὑψιμέδων Ζεὺς</l>
<l n="69">παρθενικὰς ἀγάμους νυμφεύεται· εἰσέτι κείνην</l>
<l n="70">εἰκόνα σὴν βοόωσι γαμοκλόπον Ἀρκάδες ὗλαι, </l>
<l n="71">Καλλιστοῦς ἀγάμοιο γαμοστόλον, ὑμετέρην δὲ</l>
<l n="72">ἔμφρονα μάρτυρον ἄρκτον ἔτι στενάχουσι κολῶναι</l>
<l n="73">μεμφομένην νόθον εἶδος ἐρωμανὲς ἰοχεαίρης,</l>
<l n="74">θηλυτέρης ὅτε λέκτρον ἐδύσατο θῆλυς ἀκοίτης.</l>
<l n="75">ἀλλὰ τεὴν ἀνόνητον ἀπορρίψασα φαρέτρην </l>
<l n="76">Ἥρης κάλλιπε δῆριν ἀρείονος· ἢν δʼ ἐθελήσῃς,</l>
<l n="77">ὡς λοχίη πολέμιζε τελεσσιγάμῳ Κυθερείῃ.’</l>
<l n="78">ἔννεπε, τειρομένην δὲ παρήλυθεν Ἄρτεμιν Ἥρη.</l>
<l n="79">τὴν δὲ φόβῳ μεθύουσαν ἀπὸ φλοίσβοιο κομίζων</l>
<pb id="v.3.p.8"/>
<l n="80">ἀμφοτέρῳ πήχυνε κατηφέι Φοῖβος ἀγοστῷ, </l>
<l n="81">καί μιν ἄγων ἔστησεν ἐρημάδος ἔνδοθι λόχμης·</l>
<l n="82">νοστήσας δʼ ἀκίχητος ὁμίλεε θέσπιδι χάρμῃ.</l>
<l n="83">καὶ βυθίου προμάχου πυρόεις πρόμος ἀντίος ἔστη,</l>
<l n="84">Φοῖβος ἐς ὑσμίνην Ποσιδήιον· ἀμφὶ δὲ νευρῇ</l>
<l n="85">θῆκε βέλος καὶ πυρσὸν ἐκούφισε Δελφίδι πεύκῃ </l>
<l n="86">ἀμφοτέρῃ παλάμῃ περιδέξιος, ὄφρα κορύσσῃ</l>
<l n="87">ὁλκῷ κυματόεντι σέλας καὶ τόξα τριαίνῃ.</l>
<l n="88">αἰχμὴ δʼ αἰθαλόεσσα καὶ ὑδατόεντες ὀιστοὶ</l>
<l n="89">σύμπεσον ἀλλήλοισι· κορυσσομένοιο δὲ Φοίβου</l>
<l n="90">Αρεος ἐσμαράγησε μέλος πατρώιος Αἰθήρ, </l>
<l n="91">βρονταῖον κελάδημα· θυελλήεσσα δὲ σάλπιγξ</l>
<l n="92">οὔασι Φοιβείοισιν ἐπέκτυπε ποντιὰς Ἠχώ·</l>
<l n="93">τρίτων δʼ εὐρυγένειος ἐβόμβεεν ἠθάδι κόχλῳ</l>
<l n="94">ἀνδροφυὴς ἀτέλεστος, ἀπʼ ἰξύος ἔγχλοος ἰχθύς·</l>
<l n="95">Νηρεΐδες δʼ ἀλάλαζον· ὑπερκύψας δὲ θαλάσσης </l>
<l n="96">σειομένου τριόδοντος Ἄραψ μυκήσατο Νηρεύς.</l>
<l n="97">οὐρανίης δὲ φάλαγγος ὑπέρτερον ἦχον ἀκούων</l>
<l n="98">Ζεὺς χθόνιος κελάδησε, μὴ ἐννοσίγαιος ἀράσσων</l>
<l n="99">γαῖαν ἱμασσομένην ῥοθίων ἐνοσίχθονι παλμῷ</l>
<l n="100">ἁρμονίην κόσμοιο μετοχλίσσειε τριαίνῃ, </l>
<l n="101">μή ποτε κινήσας χθονίων κρηπῖδα βερέθρων</l>
<l n="102">θηητὴν τελέσειεν ἀθηήτου χθονὸς ἕδρην,</l>
<l n="103">μὴ βυθίων φλέβα πᾶσαν ἀναρρήξειεν ἐναύλων</l>
<l n="104">Ταρταρίῳ κευθμῶνι χέων μετανάστιον ὕδωρ,</l>
<l n="105">νέρτερον εὐρώεντα κατακλύζων πυλεῶνα. </l>
<l n="106">τόσσος ἄρα κτύπος ὦρτο θεῶν ἔριδι ξυνιόντων,</l>
<l n="107">καὶ χθόνιαι σάλπιγγες ἐπέβρεμον· ἀμφοτέρους δὲ</l>
<l n="108">ῥάβδον ἐλαφρίζων ἀνεσείρασε μείλιχος Ἑρμῆς·</l>
<pb id="v.3.p.10"/>
<l n="109">τρισσοῖς δʼ ἀθανάτοισι μίαν ξυνώσατο φωνήν·</l>
<l n="110">‘Γνωτὲ Διὸς καὶ κοῦρε, σὺ μέν, κλυτότοξε, θυέλλαις </l>
<l n="111">πυρσὸν ἔα καὶ τόξα, σὺ δὲ γλωχῖνα τριαίνης,</l>
<l n="112">μὴ μακάρων Τιτῆνες ἐπεγγελάσωσι κυδοιμῷ,</l>
<l n="113">μὴ Κρονίην μετὰ δῆριν ἀπειλήτειραν Ὀλύμπου</l>
<l n="114">δεύτερον ἀθανάτοισιν Ἄρης ἐμφύλιος εἴη,</l>
<l n="115">μὴ μόθον ἄλλον ἴδοιμι μετὰ κλόνον Ἰαπετοῖο, </l>
<l n="116">μηδὲ μετὰ Ζαγρῆα καὶ ὀψιγόνου περὶ Βάκχου</l>
<l n="117">φλέξας γαῖαν ἅπασαν ἑῷ πυρὶ χωόμενος Ζεὺς</l>
<l n="118">ἀενάου κλύσσειε τὸ δεύτερον ἄντυγα κόσμου,</l>
<l n="119">ὕδασιν ὀμβρήσας χυτὸν αἰθέρα· μηδὲ νοήσω</l>
<l n="120">ἠερίοις πελάγεσσι διάβροχον ἄρμα Σελήνης· </l>
<l n="121">μὴ ψυχρὴν ἐχέτω Φαέθων πάλιν ἔμπυρον αἴγλην.</l>
<l n="122">πρεσβυτέρῳ δʼ ὑπόεικε κυβερνητῆρι θαλάσσης,</l>
<l n="123">πατροκασιγνήτῳ τανύων χάριν, ὅττι γεραίρει</l>
<l n="124">εἰναλίην σέο Δῆλον ἁλὸς μεδέων ἐνοσίχθων·</l>
<l n="125">μή σε λίπῃ φοίνικος ἔρως καὶ μνῆστις ἐλαίης. </l>
<l n="126">τίς πάλιν, ἐννοσίγαιε, δικασπόλος ἐνθάδε Κέκροψ,</l>
<l n="127">τίς πάλιν, Ἴναχος ἄλλος ἑὴν πόλιν ἴαχεν Ἥρῃ,</l>
<l n="128">ὅττι καὶ Ἀπόλλωνι κορύσσεαι, ὥς περ Ἀθήνῃ,</l>
<l n="129">καὶ μόθον ἄλλον ἔχεις προτέρην μετὰ φύλοπιν Ἤρης;</l>
<l n="130">καὶ σύ, πάτερ μεγάλοιο, κερασφόρε, Δηριαδῆος, </l>
<l n="131">Ἡφαίστου πεφύλαξο σέλας μετὰ λαμπάδα Βάκχου,</l>
<l n="132">μή σε πυριγλώχινι καταφλέξειε κεραυνῷ.’</l>
<l n="133">ὣς εἰπὼν ἀνέκοψε θεῶν ἔμφυλον Ἐνυώ.</l>
<l n="134">καὶ τότε λυσσήεις παλινάγρετον ἄμφεπε χάρμην</l>
<pb id="v.3.p.12"/>
<l n="135">Δηριάδης βαρύμηνις, ἀπήμονας ὡς ἴδε Βάκχας· </l>
<l n="136">καὶ μόθον ἀρτεμέοντος ὀπιπεύων Διονύσου</l>
<l n="137">εἰς ἐνοπὴν οἴστρησε πεφυζότας ἡγεμονῆας·</l>
<l n="138">καὶ ξυνὴν πρυλέεσσι καὶ ἱππήεσσιν ἀπειλὴν</l>
<l n="139">βάρβαρον ἐσμαράγησε βαρυφθόγγων ἀπὸ λαιμῶν·</l>
<l n="140">‘Σήμερον ἢ Διόνυσον ἐγῶ πλοκαμῖδος ἐρύσσω, </l>
<l n="141">ἠὲ μόθος Βακχεῖος ἀιστώσει γένος Ἰνδῶν.</l>
<l n="142">ὑμεῖς μὲν Σατύροισιν ἀλεξήτειραν ἀνάγκην</l>
<l n="143">στήσατε· Δηριάδης δὲ κορυσσέσθω Διονύσῳ.</l>
<l n="144">ἡμερίδων δὲ πέτηλα καὶ ὄργανα ποικίλα Βάκχου</l>
<l n="145">φλέξατε, καὶ κλισίας ἐμπρήσατε· Μαιναλίδας δὲ </l>
<l n="146">δμωίδας αὐχήεντι κομίσσατε Δηριαδῆι·</l>
<l n="147">καὶ πυρὶ δήια θύρσα μαραίνετε· βουκεράων δὲ</l>
<l n="148">Σειληνῶν Σατύρων τε πολυσπερέων κεφαλάων</l>
<l n="149">λήιον ἀμήσαντες ἀλοιητῆρι σιδήρῳ</l>
<l n="150">στέψατε πάντα μέλαθρα βοοκραίροισι καρήνοις. </l>
<l n="151">μὴ Φαέθων στέψειε πυραυγέας εἰς δύσιν ἵππους,</l>
<l n="152">πρὶν Σατύρους καὶ Βάκχου ἀλυκτοπέδῃσι κομίσσω</l>
<l n="153">σφιγγόμενον, καὶ στικτὸν ἐμῇ δεδαϊγμένον αἰχμῇ</l>
<l n="154">ῥωγαλέον φορέοντα κατὰ στέρνοιο χιτῶνα,</l>
<l n="155">θύρσον ἀπορρίψαντα· τανυπλοκάμων δὲ γυναικῶν </l>
<l n="156">χαίτην ἀμπελόεσσαν ἐμῷ τεφρώσατε δαλῷ.</l>
<l n="157">θαρσαλέοι δὲ γένεσθε, καὶ Ἰνδῴην μετὰ χάρμην</l>
<l n="158">νίκην κυδιάνειραν ἀείσατε Δηριαδῆος,</l>
<l n="159">ὄφρά τις ἐρρίγῃσι καὶ ὀψιγόνων στρατὸς ἀνδρῶν</l>
<l n="160">Ἰνδοῖς Γηγενέεσσιν ἀνικήτοισιν ἐρίζειν.’ </l>
<l n="161">ἔννεπε, καὶ προμάχους μετανεύμενος ἄλλον ἐπʼ ἄλλῳ</l>
<l n="162">ἡνιόχους οἴστρησεν ἀμετροβίων ἐλεφάντων,</l>
<l n="163">καί πρυλέων πομπῆας ἐπεστήριξεν ὁμίλῳ</l>
<l n="164">μαρναμένους πυργηδόν. ὁμοζήλῳ δὲ κυδοιμῷ</l>
<l n="165">θυρσομανὴς Διόνυσος ἐρημονόμων στίχα θηρῶν </l>
<pb id="v.3.p.14"/>
<l n="166">εἰς ἐνοπήν βάκχευεν· ὀριτρεφέες δὲ μαχηταὶ</l>
<l n="167">δαιμονίῃ βρυχηδὸν ἐβακχεύθησαν ἱμάσθλῃ,</l>
<l n="168">καὶ πολὺς ἐκ στομάτων ἐκορύσσετο μαινόμενος θήρ·</l>
<l n="169">ὠμοβόρων δὲ δράκοντες ἀποπτύοντες ὀδόντων</l>
<l n="170">τηλεβόλους πόμπευον ἐς ἠέρα πίδακας ἰοῦ </l>
<l n="171">χάσματι συρίζοντι μεμυκότος ἀνθερεῶνος,</l>
<l n="172">λοξὰ παρασκαίροντες· ἐς ἀντιβίους δὲ θορόντες</l>
<l n="173">αὐτόματον σκοπὸν εἶχον ἐχιδνήεντες ὀιστοί·</l>
<l n="174">καὶ σκολιαῖς ἑλίκεσσιν ἐμιτρώθη δέμας Ἰνδῶν</l>
<l n="175">εἱλομένων, βροτέους δὲ πόδας σφηκώσατο σειρὴ </l>
<l n="176">εἰς δρόμον ἀίσσοντας. Ἀρειμανέες δὲ γυναῖκες</l>
<l n="177">δῆριν ἐμιμήσαντο δρακοντοβόλου Φιδαλείης,</l>
<l n="178">ἥ ποτε κέντρον ἔχουσα γυναικείοιο κυδοιμοῦ</l>
<l n="179">δυσμενέας νίκησεν ἐχιδνήεσσι κορύμβοις...</l>
<l n="180">καί τις ἀπὸ στομάτων δολιχόσκιον ἔγχος ἰάλλων </l>
<l n="181">ἰὸν ἀκοντιστῆρα κατέπτυε Δηριαδῆος,</l>
<l n="182">καὶ φονίῃ ῥαθάμιγγι χάλυψ ἐδιαίνετο θώρηξ.</l>
<l n="183">καὶ νέκυς ἐν χθονὶ κεῖτο τυπεὶς ζώοντι βελέμνῳ,</l>
<l n="184">ἄπνοος ἀμφιέπων βέλος ἔμπνοον. ὀρθοπόδων δὲ</l>
<l n="185">εἰς λοφιὴν ἐπίκυρτον ἀναΐξας ἐλεφάντων </l>
<l n="186">πόρδαλις ᾐώρητο μετάρσιος ἅλματι ταρσῶν·</l>
<l n="187">πυκνὰ δὲ θηρείοιο κατεστήρικτο καρήνου,</l>
<l n="188">καὶ δρόμον ᾐώρησε τανυκνήμων ἐλεφάντων.</l>
<l n="189">καὶ πολύς ἑσμὸς ἔπιπτε, βαρυσμαράγων ἀπὸ λαιμῶν</l>
<l n="190">φρικτὸν ἐρημονόμων ἀίων βρύχημα λεόντων· </l>
<l n="191">καί τις ἐνικήθη τρομέων μυκήματα ταύρου,</l>
<l n="192">καὶ βοὸς εἰσορόων βλοσυρῆς γλωχῖνα κεραίης</l>
<l n="193">λοξὸν ἀκοντίζουσαν ἐς ἠέρα· φοιταλέος δὲ</l>
<l n="194">εἰς φόβον ἄλλος ὄρουσεν ὑποφρίσσων γένυν ἄρκτου·</l>
<l n="195">θηρείαις δʼ ἰαχῇσιν ὁμόκτυπος ἄλλος ἐπʼ ἄλλῳ </l>
<pb id="v.3.p.16"/>
<l n="196">Πανὸς ἀνικήτοιο κύων συνυλάκτεε λαιμῷ,</l>
<l n="197">καὶ μόθον ὑλακόμωρον ἐδείδισαν αἴθοπες Ἰνδοί.</l>
<l n="198">ξυνὴ δʼ ἀμφοτέροισιν ὁμόζυγος ἦεν Ἐνυώ·</l>
<l n="199">γαῖα δέ διψώουσα φόνου κυγαίνετο λύθρῳ</l>
<l n="200">κτεινομένων ἑκάτερθε, πολυσπερέων δὲ δαμέντων </l>
<l n="201">πληθύι τοσσατίῃ νεκύων ἐστείνετο Λήθη·</l>
<l n="202">χειρὶ δʼ ἀνοχλίζων Ἀίδης ὀρφναῖον ὀχῆα</l>
<l n="203">εὐρυτέρους πυλεῶνας ἑῶν ὤιξε μελάθρων</l>
<l n="204">κτεινομένων ἑκάτερθε, διεσσυμένων δὲ βερέθρου</l>
<l n="205">Ταρτάριον μύκημα Χαρωνίδες ἔκτυπον ὄχθαι. </l>
<l n="206">καὶ πολὺς ἐγρεκύδοιμος ἔην κτύπος, ἀντιβίων δὲ</l>
<l n="207">ὠτειλὴ κταμένων ἑτερότροπος, ὧν ὁ μὲν αὐτῶν</l>
<l n="208">ἱππόθεν ὠλίσθησε τετυμμένος ἀνθερεῶνα,</l>
<l n="209">ὃς δὲ κατὰ στέρνοιο περίτροχον ἄντυγα μαζοῦ,</l>
<l n="210">ὃς δὲ μέσον κενεῶνα πεπαρμένος ἔκπεσε δίφρου· </l>
<l n="211">ἄλλος ἐυγλώχινι παρʼ ὀμφαλὸν ἄκρον ὀιστῷ</l>
<l n="212">βλήμενος αὐτοκύλιστος ὁμίλεε γείτονι πότμῳ,</l>
<l n="213">ὃς δὲ τυπείς μεσάτης ὑπὲρ ἄντυγος, ὃς δὲ διʼ ὤμου</l>
<l n="214">καὶ φυγὰς ἄλλος ἔπιπτε ῥάχιν τετορημένος αἰχμῇ,</l>
<l n="215">πεζὸς ἀελλήεντα τετυμμένον ἵππον ἐάσας· </l>
<l n="216">ὃς δὲ πεσὼν ἀνίουλος ὀδύρετο σύντροφον ἥβην</l>
<l n="217">καί τις ἀναλθήτῳ κεχαραγμένος ἧπαρ ὀιστῷ</l>
<l n="218">κύμβαχος ἐξ ἐλέφαντος ἐπεγδούπησε κονίη,</l>
<l n="219">κρᾶτα παρακλίνας δαπέδῳ, καὶ χεῖρας ἑλίξας</l>
<l n="220">αἱμαλέην πήχυνε κατηφέι γαῖαν ἀγοστῷ. </l>
<l n="221">καί τις ἀνὴρ ἱππῆος ἐναντία δόχμιος ἔστη,</l>
<l n="222">καὶ σάκεος κενεῶνα χυτῆς ἔπλησε κονίης,</l>
<l n="223">καὶ χθονὶ ταρσὸν ἔπηξε, δεδεγμένος ἀνέρος ὁρμήν·</l>
<l n="224">χειρὶ δὲ θαρσαλέῃ πολυδαίδαλον ἀσπίδα τείνων</l>
<l n="225">ἱππείην ψαμάθοισιν ὅλην ἔρραινεν ὀπωπήν· </l>
<l n="226">βακχεύσας δὲ κάρηνον ἄνω νεύοντι προσώπῳ</l>
<l n="227">ἵππος ἀνῃώρητο κονισαλέην τρίχα σείων,</l>
<pb id="v.3.p.18"/>
<l n="228">καμπύλα δʼ εὐλάιγγος ἀπέπτυεν ἄκρα χαλινοῦ·</l>
<l n="229">τρίβων δʼ ἀγκυλόδοντα παλυνομένην γένυν ἀφρῷ</l>
<l n="230">ὑψιτενὴς δεδόνητο, καὶ ὄρθιον αὐχένα πάλλων </l>
<l n="231">οἰστρήεις ἀχάλινος ἐπεστηρίζετο γαίῃ</l>
<l n="232">ποσσὶν ὀπισθιδίοισι, καὶ αἰθύσσων κόνιν ὁπλῇ</l>
<l n="233">εἰς πέδου ἠκόντιζεν ἀπόσσυτον ἡνιοχῆα.</l>
<l n="234">αὐτὰρ ὁ κεκλιμένῳ ταχὺς ἔδραμε κάρχαρος ἀνήρ,</l>
<l n="235">γυμνὸν ἔχων θοὸν ἆορ· ὑπὲρ δαπέδον δὲ ταθέντος </l>
<l n="236">κυανέου προμάχοιο διέθρισεν ἀνθερεῶνα.</l>
<l n="237">ἄλλος ἐριπτοίητος ἐχάζετο πῶλος ἀλήτης,</l>
<l n="238">γείτονος ἡνιόχοιο δεδεγμένος ἦχον ἱμάσθλης,</l>
<l n="239">οἰκτρὸν ἑὸν θνήσκοντα διαστείβων ἐλατῆρα,</l>
<l n="240">κείμενον ἀρτιδάικτον, ἐπισπαίροντα κονίῃ. </l>
<l n="241">Κολλήτης δʼ ἀπέλεθρος ἔχων περιμήκεα μορφήν,</l>
<l n="242">δύσμαχος , ἐννεάπηχυς, ὁμοίιος Ἀλκυονῆι,</l>
<l n="243">Βακχείης κατά μέσσον ἐμαίνετο δηιοτῆτος·</l>
<l n="244">Βασσαρίδων δὲ φάλαγγα μετὰ κλόνον ἤθελεν ἕλκειν</l>
<l n="245">εἰς εὐνὴν ἀνάεδνον ἀναγκαίων ὑμεναίων, </l>
<l n="246">καὶ κενεῇ πολέμιζεν ἐπʼ ἐλπίδι, τηλίκος ἀνήρ,</l>
<l n="247">οἷος ἔην θρασὺς Ὦτος ἀνέμβατον αἰθέρα βαίνων,</l>
<l n="248">ἁγνὸν ἀνυμφεύτου ποθέων λέχος ἰοχεαίρης,</l>
<l n="249">οἷος ἔην φιλέων καθαρῆς ὑμέναιον Ἀθήνης</l>
<l n="250">ὑψινεφὴς ἐς Ὄλυμπον ἀκοντίζων Ἐφιάλτης· </l>
<l n="251">Κολλήτης πέλε τοῖος ὑπέρτερος, αἰθέρι γείτων,</l>
<l n="252">γηγενέος προγόνοιο θεημάχον αἷμα κομίζων,</l>
<l n="253">Ἰνδοῦ πρωτογόνοιο· καὶ ἄρκιος ἔπλετο μορφῇ</l>
<l n="254">δῆσαι θοῦρον Ἄρηα μεθʼ υἱέας Ἰφιμεδείης·</l>
<l n="255">ἀλλὰ τόσον περ ἐόντα γυνὴ κτάνεν ὀξέι πέτρῳ, </l>
<pb id="v.3.p.20"/>
<l n="256">Βακχιάδος Χαρόπεια κυβερνήτειρα χορείης.</l>
<l n="257">καί τις ἀριστεύουσαν ἰδὼν ὑψαύχενα κούρην</l>
<l n="258">θαῦμα χόλῳ κεράσας τρομερὴν ἐφθέγξατο φωνήν·</l>
<l n="259">‘Ἆρες, Ἄρες, λίπε τόξα καὶ ἀσπίδα καὶ σέο λόγχην,</l>
<l n="260">Ἆρες, ἐσυλήθης, λίπε Καύκασον· ἀνδροφόνους γὰρ </l>
<l n="261">ἀλλοίας Διόνυσος Ἀμαζόνας εἰς μόθον ἕλκει·</l>
<l n="262">ὁπλοφόρους δονέουσιν ἀνάσπιδες· ὑμετέρου γὰρ</l>
<l n="263">οὐκ ἀπὸ Θερμώδοντος ἑὰς ἐκόμισσε γυναῖκας.</l>
<l n="264">ξεῖνον ἴδον καὶ ἄπιστον ἐγὼ τύπον· οὐ σάκος ὤμοις,</l>
<l n="265">οὐ δόρυ θοῦρον ἔχουσιν Ἀμαζονίδες Διονύσου· </l>
<l n="266">οὐ τόσον εὐθώρηκες ἀριστεύουσι γυναῖκες</l>
<l n="267">Καυκασίδες· βάκχαι δὲ φιλοπτόρθων ἀπὸ χειρῶν</l>
<l n="268">φυλλάδας αἰχμάζουσι, καὶ οὐ χατέουσι σιδήρου.</l>
<l n="269">ὤμοι Δηριάδαο μεμηνότος, ὅττι γυναῖκες</l>
<l n="270">χαλκείους ὀνύχεσσι διασχίζουσι χιτῶνας.’ </l>
<l n="271">ἔννεπε θαμβήσας κραναὸν βέλος, οἷον ἑλοῦσα</l>
<l n="272">τηλίκον ὑψικάρηνον ἀπέκτανεν ἀνέρα Βάκχη.</l>
<l n="273">Δηριάδης δʼ ἀκίχητος ἐπέδραμε θυιάσι Βάκχαις,</l>
<l n="274">καὶ Χαρόπην ἐδίωκε λιθοσσόον· ἡ δὲ φυγοῦσα</l>
<l n="275">μάρνατο θαρσήεσσα παρισταμένη Διονύσῳ, </l>
<l n="276">θύρσον ἀκοντίζουσα φιλάνθεμον Εὐάδι χάρμῃ.</l>
<l n="277">Δηριάδης δʼ Ὀρίθαλλον ἀπηλοίησε σιδήρῳ,</l>
<l n="278">Κουρήτων ὁμόφυλον, Ἀβαντίδος ἀστὸν ἀρούρης.</l>
<l n="279">καὶ κοτέων ἑτάροιο δεδουπότος ἀρχὸς Ἀβάντων</l>
<l n="280">Καρμίνων βασιλῆα κατεπρήνιξε Μελισσεύς, </l>
<l n="281">Κύλλαρον, ὀξυόεντι κατʼ αὐχένος ἄορι τύψας,</l>
<l n="282">Λωγασίδην θʼ, ὃς μοῦνος, ἐπεὶ σοφὸς ἔσκε μαχητής,</l>
<l n="283">Δηριάδῃ μεμέλητο δοριθρασέων πλέον Ἰνδῶν</l>
<pb id="v.3.p.22"/>
<l n="284">καί μιν ἄναξ φιλέει <note n="1" place="unspecified" anchored="yes">file/ei Tiedke, file/oi MSS. and Ludsich.</note> μετὰ Μορρέα· πολλάκι δʼ αὐτῇ</l>
<l n="285">Ὀρσιβόῃ καὶ ἄνακτι μιῆς ἔψαυσε τραπέζης, </l>
<l n="286">θυγατέρων βασιλῆος ὁμέστιος· ἀμφοτέροις γὰρ</l>
<l n="287">ἔγχεϊ καὶ πραπίδεσσιν ὑπέρβαλε σύντροφον ἥβην.</l>
<l n="288">ἔνθα πολὺς προμάχῳ πρόμος ἤρισεν· ὑψιφανὴς δὲ</l>
<l n="289">Πευκετίῳ πολέμιζεν ἀερσιπόδης Ἁλιμήδης,</l>
<l n="290">καὶ Φλογίῳ κεκόρυστο Μάρων καὶ Θουρέι Ληνεύς. </l>
<l n="291">ὑσμίνης δὲ τάλαντα πατὴρ ἔκλινε Κρονίων·</l>
<l n="292">καὶ βριαρῷ Διόνυσος ἐμάρνατο Δηριαδῆι,</l>
<l n="293">μίξας ἔγχεϊ θύρσον· ἀκοντοφόρῳ δὲ μαχητῇ</l>
<l n="294">πῇ μὲν ἀκοντίζοντι μετάτροπον εἶδος ἀμείβων</l>
<l n="295">δύσατο παντοίης πολυδαίδαλα φάσματα μορφῆς· </l>
<l n="296">πῇ δὲ θυελλήεσσα κορύσσετο μαινομένη φλόξ,</l>
<l n="297">ἀγκύλον αἰθύσσουσα σέλας βητάρμονι καπνῷ.</l>
<l n="298">ἄλλοτε κυμαίνων ἀπατήλιον ἔρρεεν ὕδωρ,</l>
<l n="299">ὑγρὸς ὀιστεύων διερὸν βέλος· ἀμφιέπων δὲ</l>
<l n="300">ἰσοφυὲς μίμημα λεοντείοιο προσώπου </l>
<l n="301">ὄρθιον ἠέρταζε μετάρσιον ἀνθερεῶνα,</l>
<l n="302">τρηχαλέον βρύχημα χέων πυκινότριχι λαιμῷ</l>
<l n="303">καὶ κέλαδον βρονταῖον ἐρισμαράγοιο τοκῆος·</l>
<l n="304">καὶ σκιερῆς φορέων πολυδαίδαλον εἶδος ὀπώρης</l>
<l n="305">ἀλλοφανὴς μορφοῦτο, καὶ εἴκελος ἔρνεϊ γαίης </l>
<l n="306">αὐτοτελὴς ἀκίχητος ἀνέδραμεν, αἰθέρα τύπτων,</l>
<l n="307">ὡς πίτυς, ὡς πλατάνιστος· ἀμειβομένου δὲ καρήνου</l>
<l n="308">μιμηλοῖς πετάλοισι νόθην δενδρώσατο χαίτην,</l>
<l n="309">γαστέρα θάμνον ἔχων περιμήκετον· ἀκρεμόνας δὲ</l>
<l n="310">χεῖρας ἑὰς ποίησε, καὶ ἐφλοίωσε χιτῶνας, </l>
<l n="311">καὶ πόδας ἐρρίζωσεν· ἀνακρούων δὲ κεραίαις <note n="2" place="unspecified" anchored="yes">So MSS.: Ludsich kerai/as.</note>
</l>
<l n="312">μαρναμένου βασιλῆος ἐπεψιθύριζε προσώπῳ·</l>
<l n="313">καὶ στικτοῖς μελέεσσι τύπον μιμηλὸν ὑφαίνων</l>
<l n="314">πόρδαλις ὑψιπότητος ἀνέδραμεν ἅλματι ταρσῶν,</l>
<l n="315">καὶ λοφιῆς ἐπέβαινεν ἀερσιλόφων ἐλεφάντων </l>
<pb id="v.3.p.24"/>
<l n="316">κοῦφα βιβάς· ἐλέφας δὲ παρήορος ἅρμα τινάσσων</l>
<l n="317">εἰς πέδον ἠκόντιζε θεημάχον ἡνιοχῆα,</l>
<l n="318">σείων φαιδρὰ λέπαδνα καὶ ἀγκύλα κύκλα χαλινῶν.</l>
<l n="319">οὐδὲ πεσὼν ἀμέλησε πέλωρ πρόμος, ἀλλὰ Λυαίῳ</l>
<l n="320">μάρνατο μορφωθέντι καὶ οὔτασε πόρδαλιν αἰχμῇ. </l>
<l n="321">ἀλλὰ πάλιν μετάμειψε θεὸς δέμας· ὑψιφανὴς γάρ,</l>
<l n="322">ἠέρα θερμαίνων, ἐλελίζετο πυρσὸς ἀλήτης,</l>
<l n="323">αἰθύσσων ἀνέμοις φλογόεν βέλος, ἀμφὶ δὲ μαζοὺς</l>
<l n="324">στήθεα λαχνήεντα διέτρεχε Δηριαδῆος</l>
<l n="325">κυκλόθεν· ὑψιπόρου δὲ δεδεγμένος ἅλματα καπνοῦ </l>
<l n="326">ἀργενναῖς λαγόνεσσιν Ἄραψ ἐμελαίνετο θώρηξ,</l>
<l n="327">βαλλόμενος σπινθῆρι· πυριβλήτου δὲ φορῆος</l>
<l n="328">ἡμιδαὴς ζείοντι λόφῳ θερμαίνετο πήληξ <gap/>
</l>
<l n="329">ἐκ βλοσυροῦ δὲ λέοντος ἐφαίνετο κάπρος ἀλήτης,</l>
<l n="330">εὐρύνων μέγα χάσμα δασύτριχος ἀνθερεῶνος, </l>
<l n="331">καὶ λοφιὴν πελάσας ἐπὶ γαστέρι Δηριαδῆος</l>
<l n="332">ὀρθὸς ὀπισθιδίοιο ποδὸς στηρίζετο παλμῷ,</l>
<l n="333">θηγαλέοις ὀνύχεσσι μέσον κενεῶνα χαράσσων.</l>
<l n="334">Δηριάδης δʼ ὑπέροπλος ἐμάρνατο φάσματι κωφῷ,</l>
<l n="335">ἐλπίδι μαψιδίῃ πεφορημένος· ἤθελε δʼ αἰεὶ </l>
<l n="336">ἀψαύστοις ἀκίχητον ἑλεῖν εἴδωλον ἀγοστοῖς·</l>
<l n="337">ἀντιτύπου δὲ λέοντος ἑὸν δόρυ πῆξε μετώπῳ,</l>
<l n="338">μῦθον ἀπειλητῆρα χέων πολυειδέι Βάκχῳ·</l>
<l n="339">‘Τί πτώσσεις, Διόνυσε; τί σοι δόλος ἀντὶ κυδοιμοῦ;</l>
<l n="340">Δηριάδην τρομέων πολυδαίδαλον εἶδος ἀμείβεις; </l>
<l n="341">πόρδαλις οὐ κλονέει με φυγοπτολέμου Διονύσου,</l>
<l n="342">ἄρκτον ὀιστεύω, καὶ δένδρεον ἄορι τέμνω·</l>
<l n="343">ψευδομένου δὲ λέοντος ἐγὼ κενεῶνα χαράξω.</l>
<l n="344">ἀλλὰ σοφοὺς Βραχμῆνας ἀτευχέας εἰς σὲ κορύσσω·</l>
<pb id="v.3.p.26"/>
<l n="345">γυμνοὶ γὰρ γεγάασι, θεοκλήτοις δʼ ἐπαοιδαῖς </l>
<l n="346">πολλάκις ἠερόφοιτον, ὁμοίιον ἄζυγι ταύρῳ,</l>
<l n="347">οὐρανόθεν κατάγοντες ἐφαρμάξαντο Σελήνην,</l>
<l n="348">πολλάκι δʼ ἱππεύοντος ἐπειγομένων ἐπὶ δίφρων</l>
<l n="349">ἀσταθέος Φαέθοντος ἀνεστήσαντο πορείην.’</l>
<l n="350">ἔννεπε παπταίνων ἑτερότροπα φάσματα Βάκχου· </l>
<l n="351">καὶ νόον εἶχεν ἄπιστον· ἀκηλήτῳ δὲ μενοινῇ</l>
<l n="352">τέχνην φαρμακόεσσαν ἐπιρράψας Διονύσῳ</l>
<l n="353">ἔλπετο νικήσειν Διὸς υἱέα μύστιδι τέχνῃ.</l>
<l n="354">ἔνθα θορὼν ἀκίχητος ἀνέδραμεν ὑψόθι δίφρων·</l>
<l n="355">καὶ θεὸς ἀφραίνοντα θεημάχον ἄνδρα δοκεύων </l>
<l n="356">ἄμπελον ἐβλάστησεν ἀρηγόνα δηιοτῆτος.</l>
<l n="357">καί τις ἐυσταφύλοιο θεήλατος οἰνάδος ὄρπηξ</l>
<l n="358">ἑρπύζων κατὰ βαιὸν ἐς ἀργυρόκυκλον ἀπήνην</l>
<l n="359">Δηριάδην ἔσφιγξεν ἀπειλητῆρι κορύμβῳ,</l>
<l n="360">ἀμφιπεριπλέγδην πεπεδημένον· ἀρτιθαλῆ δὲ </l>
<l n="361">σύμφυτον αἰθύσσων ἐπὶ βότρυϊ βότρυν ἀλήτην</l>
<l n="362">μαινομένου βασιλῆος ἐπισκιόωντα προσώπῳ</l>
<l n="363">σείετο μιτρώσας ὅλον ἀνέρα· Δηριάδην δὲ</l>
<l n="364">αὐτοφυὴς ἐμέθυσσεν ἕλιξ εὐώδεϊ καρπῷ·</l>
<l n="365">γυιοπέδην δʼ ἀσίδηρον ἐπέπλεκε δίζυγι ταρσῷ, </l>
<l n="366">καὶ πόδας ἐρρίζωσεν ὁμοζυγέων ἐλεφάντων <gap/>
</l>
<l n="367">ἀρραγέος κισσοῖο· καὶ οὐ τόσον ὁλκάδα πόντου</l>
<l n="368">θηκτὰ περιπλεκέων ἐχενηίδος ἄκρα γενείων</l>
<l n="369">δεσμῷ καρχαρόδοντι διεστήριξε θαλάσσῃ·</l>
<l n="370">τοῖον ἔην μίμημα. μάτην δʼ ἐλέφαντας ἐπείγων </l>
<l n="371">ἡνίοχος βαρύδουπον ἑὴν ἐλέλιζεν ἱμάσθλην,</l>
<l n="372">κέντροις ὀξυτέροισιν ἀπειθέα νῶτα χαράσσων.</l>
<l n="373">καὶ τόσον Ἰνδὸν ἄνακτα, τὸν οὐ κτάνεν ἄσπετος αἰχμή,</l>
<l n="374">ἀμπελόεις νίκησεν ἕλιξ πρόμος· ἀμφιέπων δὲ</l>
<l n="375">ἡμερίδων ὄρπηκι κατάσχετον ἀνθερεῶνα </l>
<pb id="v.3.p.28"/>
<l n="376">πνίγετο Δηριάδης σκολιῷ τεθλιμμένος ὁλκῷ.</l>
<l n="377">καὶ μογέων ἀτίνακτος ἐλίσσετο μαινάδι φωνῇ,</l>
<l n="378">λεπτὸν ἔχων ὀλόλυγμα θεουδέος ἀνθερεῶνος,</l>
<l n="379">νεύμασιν ἀφθόγγοις ἱκετήσια δάκρυα λείβων·</l>
<l n="380">καὶ παλάμην ὤρεξεν ἀναυδέα, μάρτυρι σιγῇ </l>
<l n="381">μόχθον ὅλον βοόων· τὸ δὲ δάκρυον ἔπλετο φωνή.</l>
<l n="382">καὶ σκεδάσας Διόνυσος ἑὴν πολύδεσμον ὀπώρην</l>
<l n="383">γυιοπέδην εὔβοτρυν ἀνέσπασε Δηριαδῆος,</l>
<l n="384">καὶ στέφος ἡμερίδων ἑλικώδεα κισσὸν ἐλάσσας</l>
<l n="385">δέσμιον αὐχένα λῦσεν ὁμοπλεκέων ἐλεφάντων. </l>
<l n="386">οὐ δὲ φυγὼν δρυόεντα τανυπτόρθοιο κορύμβου</l>
<l n="387">δεσμὸν ἀπειλητῆρα καὶ αὐτοέλικτον ἀνάγκην</l>
<l n="388">Δηριάδης ἀπέειπεν ἐθήμονα κόμπον ἀπειλῆς,</l>
<l n="389">ἀλλὰ πάλιν πρόμος ἔσκε θεημάχος· εἶχε δὲ βουλὴν</l>
<l n="390">διχθαδίην, ἢ Βάκχον ἑλεῖν ἢ δμῶα τελέσσαι. </l>
<l n="391">ἀμφοτέρους δʼ ἀνέκοψε μάχης ἀμφίδρομος ὀρφνή.</l>
<l n="392">καὶ μόθος ἦν μετὰ νύκτα, καὶ ὑπναλέων ἀπὸ λέκτρων</l>
<l n="393">ἐγρομένους θώρηξεν ἀμοιβαίη πάλιν Ἠώς.</l>
<l n="394">οὐδὲ μόθων τέλος ἦεν ἐπειγομένῳ Διονύσῳ,</l>
<l n="395">ἀλλὰ τόσων μετὰ κύκλα κυλινδομένων ἐνιαυτῶν </l>
<l n="396">ῥυθμὸν Ἐνυαλίοιο μάτην ἐπεβόμβεε σάλπιγξ.</l>
<l n="397">ἤδη δʼ ἐγρεμόθων ἐτέων πολυκαμπέι νύσσῃ</l>
<l n="398">Βακχιὰς ὀψιτέλεστος ἐμαίνετο μᾶλλον Ἐνυώ.</l>
<l n="399">οὐ μὲν ἀφειδήσαντες Ἀρειμανέος Διονύσου</l>
<l n="400">κάλλιπον ἀμνήστοισι μεμηλότα μῦθον ἀήταις </l>
<l n="401">Δικταῖοι Ῥαδαμᾶνες ὁμόφρονες· ἀλλὰ Λυαίῳ</l>
<l n="402">νῆας ἐτεχνήσαντο μαχήμονας· ἀμφὶ δὲ λόχμας</l>
<l n="403">ποίπνυον ἄλλοθεν ἄλλος· ὁ μὲν τορνώσατο γόμφους,</l>
<pb id="v.3.p.30"/>
<l n="404">ὃς δὲ μέσην πεπόνητο περὶ τρόπιν, ἴκρια δʼ ἄλλος</l>
<l n="405">ὀρθὰ περὶ σταμίνεσσιν ἀμοιβαίῃσιν ὑφαίνων </l>
<l n="406">ὁλκάδα τοῖχον ἔτευχεν, ἐπηγκενίδας δὲ συνάπτων</l>
<l n="407">μηκεδανὰς κατέπηξε, βαθυνομένῃ δὲ μεσόδμῃ</l>
<l n="408">μεσσοφανῆ μέσον ἱστὸν Ἄραψ ὠρθώσατο τέκτων</l>
<l n="409">λαίφεϊ πεπταμένῳ πεφυλαγμένον· αὐτὰρ ἐπʼ ἄκρῳ</l>
<l n="410">δουρατέην ἐπίκυρτον ἐτορνώσαντο κεραίην </l>
<l n="411">ἴδμονες εὐπαλάμοιο καὶ Ἡφαίστου καὶ Ἀθήνης.</l>
<l n="412">ὣς οἱ μὲν μογέοντες ἀμιμήτῳ τινὶ τέχνῃ</l>
<l n="413">Βάκχῳ νῆας ἔτευχον. ἐπασχαλόων δὲ κυδοιμῷ</l>
<l n="414">μαντοσύνης Διόνυσος ἑῆς ἐμνήσατο Ῥείης,</l>
<l n="415">ὅττι τέλος πολέμοιο φανήσεται, ὁππότε Βάκχοι </l>
<l n="416">εἰναλίην Ἰνδοῖσιν ἀναστήσωσιν Ἐνυώ.</l>
<l n="417">καὶ Λύκος ἀκροτάτοιο διʼ οἴδματος ἡγεμονεύων,</l>
<l n="418">νεύμασιν ἀτρέπτοισιν ὑποδρήσσων Διονύσου,</l>
<l n="419">ἄβροχον ἡνιόχευεν ὁδοιπόρον ἅρμα θαλάσσης,</l>
<l n="420">ἧχι σοφοὶ Ῥαδαμᾶνες, ἁλιπλανέες μετανάσται, </l>
<l n="421">νῆας ἐτεχνήσαντο θαλασσοπόρῳ Διονύσῳ.</l>
<l n="422">καὶ τότε τετραπόροιο χρόνου στροφάλιγγα κυλίνδων,</l>
<l n="423">ἱππεύων ἔτος ἕκτον, ἑλίσσετο καμπύλος Αἰών <gap/>
</l>
<l n="424">εἰς ἀγορὴν ἐκάλεσσε μελαρρίνων γένος Ἰνδῶν</l>
<l n="425">Δηριάδης σκηπτοῦχος· ἐπειγομένῳ δὲ πεδίλῳ </l>
<l n="426">λαὸν ἀολλίζων ἑτερόθροος ἤιε κῆρυξ.</l>
<l n="427">αὐτίκα δʼ ἠγερέθοντο πολυσπερέων στίχες Ἰνδῶν,</l>
<l n="428">ἑζόμενοι στοιχηδὸν ἀμοιβαίων ἐπὶ βάθρων·</l>
<l n="429">λαοῖς δʼ ἀγρομένοισιν ἄναξ ἀγορήσατο Μορρεύς·</l>
<l n="430">‘Ἴστε, φίλοι, τάχα πάντες, ἅ περ κάμον ὑψόθι πύργων, </l>
<l n="431">εἰσόκε γαῖα Κίλισσα καὶ Ἀσσυρίων γένος ἀνδρῶν</l>
<l n="432">αὐχένα δοῦλον ἔκαμψεν ὑπὸ ζυγὰ Δηριαδῆος·</l>
<l n="433">ἴστε καί, ὅσσα τέλεσσα καταιχμάζων Διονύσου,</l>
<pb id="v.3.p.32"/>
<l n="434">μαρνάμενος Σατύροισι καὶ ἀμητῆρι σιδήρῳ</l>
<l n="435">τέμνων ἐχθρὰ κάρηνα βοοκραίροιο γενέθλης, </l>
<l n="436">ὁππότε Βασσαρίδων πεπεδημένον ἑσμὸν ἐρύσσας</l>
<l n="437">ὤπασα Δηριάδῃ, πολέμου γέρας, ὧν ὑπὸ λύθρῳ</l>
<l n="438">ἄστεος εὐλάιγγες ἐφοινίχθησαν ἀγυιαὶ</l>
<l n="439">κτεινομένων· ἕτεραι δὲ μετάρσιον ἀμφὶ χορείην</l>
<l n="440">ἀγχονίῳ θλίβοντο περίπλοκον αὐχένα δεσμῷ· </l>
<l n="441">ἄλλαι δʼ ὑδατόεντος ἐπειρήθησαν ὀλέθρου,</l>
<l n="442">κρυπτόμεναι κευθμῶνι πεδοσκαφέος κενεῶνος.</l>
<l n="443">ἀλλὰ πάλιν ναέτῃσιν ἀρείονα μῆτιν ὑφαίνω·</l>
<l n="444">εἰσαΐω Ῥαδαμᾶνας, ὅτι δρυτόμῳ τινὶ τέχνῃ</l>
<l n="445">νῆας ἐτεχνήσαντο φυγοπτολέμῳ Διονύσῳ· </l>
<l n="446">ἔμπης οὐ τρομέω δόρυ ναύμαχον· ἐν πολέμοις γὰρ</l>
<l n="447">ἄνδρα φερεσσακέων κεκορυθμένον ὑψόφι νηῶν</l>
<l n="448">οὐτιδανοῖς πετάλοισι πότε κτείνουσι γυναῖκες;</l>
<l n="449">ἢ πότε λυσσώων ὀρεσίδρομος ὑψίκερως Πὰν</l>
<l n="450">θηγαλέοις ὀνύχεσσι διατμήξει νέας Ἰνδῶν; </l>
<l n="451">οὐ δύναται βαρύδουπον ὕδωρ Σειληνὸς ἀράσσων</l>
<l n="452">ἀπτολέμω νάρθηκι μαχήμονα νῆα καλύψαι,</l>
<l n="453">εἰς χορὸν αἱματόεντα θορὼν λυσσώδεϊ ταραῷ,</l>
<l n="454">κῶμον ἀνακρούων θανατηφόρον· οὐδʼ ἐνὶ πόντῳ</l>
<l n="455">ταυρείοις κεράεσσι πεπαρμένον ἄνδρα δαμάζει </l>
<l n="456">ἀγχιφανῆ μεσάτοιο διχαζομένου κενεῶνος,</l>
<l n="457">ἀλλὰ τυπεὶς προκάρηνος ἀτυμβεύτῳ τινὶ μοίρῃ</l>
<l n="458">κείσεται ἐν ῥοθίοισιν· ὀλισθήσουσι δὲ Βάκχαι</l>
<l n="459">ἔγχεσι μηκεσανοῖσι μιαιφόνον εἰς βυθὸν ἅλμης,</l>
<l n="460">τυπτόμεναι· καὶ νῆας ἀιστώσω Διονύσου, </l>
<l n="461">ναύμαχον εἰκοσίπηχυ διʼ ὁλκάδος ἔγχος ἑλίσσων.</l>
<l n="462">ἀλλά, φίλοι, μάρνασθε πεποιθότες· ἀντιβίων δὲ</l>
<l n="463">μή τις ὑποπτήσσειεν ὀπιπεύων στίχα νηῶν</l>
<l n="464">Βακχιάδων· Ἰνδοὶ γὰρ ἐθήμονές εἰσι κυδοιμοῦ</l>
<l n="465">κἰναλίου, καὶ μᾶλλον ἀριστεύουσι θαλάσσῃ </l>
<pb id="v.3.p.34"/>
<l n="466">ἢ χθονὶ δηριόωντες. ἀνικήτῳ δὲ σιδήρῳ</l>
<l n="467">οὐ πολέας Σατύρους ληίσσομαι, ἀλλἀ κομάων</l>
<l n="468">ἀντὶ διηκοσίων προμάχων ἕνα μοῦνον ἐρύσσω</l>
<l n="469">θηλυμανῆ Διόνυσον, ὀπάονα Δηριαδῆος.’</l>
<l n="470">ὥς εἰπὼν παρέπεισεν ἀθελγέα Δηριαδῆα </l>
<l n="471">Μορρεὺς αἰολόμητις· ἐπεφθέγξαντο δὲ λαοὶ</l>
<l n="472">μῦθον ἐπαινήσαντες· ὁμογλώσσων δʼ ἀπὸ λαιμῶν</l>
<l n="473">οἴσμασι κινυμένοισιν ἱσόθροος ἔβρεμεν ἠχώ.</l>
<l n="474">λῦσε δʼ ἄναξ ἀγορήν. Βρομίῳ δʼ ἐστέλλετο κῆρνξ</l>
<l n="475">πόντιον ὑσμίνην ἐνέπων πειθήμονι Βάκχῳ. </l>
<l n="476">ἄμφω δʼ εἰς ἓν ἰόντες ἐρυκομένοιο κυδοιμοῦ</l>
<l n="477">ἀμβολίην ποίησαν ἐπὶ τρία κύκλα Σελήνης,</l>
<l n="478">εἰσόκε ταρχύσωσι δαϊκταμένων στίχα νεκρῶν·</l>
<l n="479">ἦν δέ τις εἰρήνη μινυώριος Ἄρεϊ γείτων,</l>
<l n="480">φύλοπιν ὠδίνουσαν ἀφαπλώσασα γαλήνην. </l>
</div1>
<pb id="v.3.p.36"/>
<div1 type="book" n="37">
<argument>
<l n="1">ἧχι τριηκοστὸν πέλεν ἕβδομον, εἵνεκα νίκης</l>
<l n="2">ἀνδράσιν ἀθλοφόροις ἐπιτύμβιοί εἰσιω ἀγῶνες.</l>
</argument>
<l n="1">ὣς οἱ μὲν φιλότητι μεμηλότες ἔμφρονες Ἰνδοί,</l>
<l n="2">Βακχείην ἀνέμοισιν ἐπιτρέψαντες Ἐνυώ,</l>
<l n="3">ὄμμασιν ἀκλαύτοισιν εταρχύσαντο θανόντας,</l>
<l n="4">οἷα βίου βροτέου γαιήια δεσμὰ φυγόντας</l>
<l n="5">ψυχῆς πεμπομένης, ὅθεν ἤλυθε, κυκλάδι σειρῇ </l>
<l n="6">νύσσαν ἐς ἀρχαίην· στρατιὴ δʼ ἀμπαύετο Βάκχου.</l>
<l n="7">καὶ φιλίην Διόνυσος ἰδὼν πολέμοιο γαλήνην</l>
<l n="8">πρώιος ἡμιόνους καὶ ὁμήλυδας ἄνδρας ἐπείγων</l>
<l n="9">ἀζαλέην ἐκέλευσεν ἄγειν ὀρεσίτροφον ὕλην,</l>
<l n="10">ὄφρα πυρὶ φλέξειεν ὀλωλότα νεκρὸν Ὀφέλτην. </l>
<l n="11">τῶν μὲν ἔην προκέλευθος ἔσω πιτυώδεος ὕλης</l>
<l n="12">Φαῦνος ἐρημονόμῳ μεμελημένος ἠθάδι λόχμῃ,</l>
<l n="13">μητρὸς ὀρεστιάδος δεδαημένος ἔνδια Κίρκης.</l>
<l n="14">καὶ δρυτόμῳ στοιχηδὸν ἐτέμνετο δένδρα σιδήρῳ·</l>
<l n="15">πολλὴ μὲν πτελέη τανυήκεϊ τάμνετο χαλκῷ, </l>
<pb id="v.3.p.38"/>
<l n="16">πολλὴ δʼ ὑψιπέτηλος ἐπέκτυπε κοπτομένη δρῦς,</l>
<l n="17">καὶ πολλὴ τετάνυστο πίτυς, καὶ ἐκέκλιτο πεύκη</l>
<l n="18">αὐχμηροῖς πετάλοισι· πολυσπερέων δʼ ἀπὸ δένδρων</l>
<l n="19">τεμνομένων κατὰ βαιὸν ἐγυμνώθησαν ἐρίπναι·</l>
<l n="20">καί τις Ἁμαδρυάδων μετανάστιος ἔστιχε Νύμφη, </l>
<l n="21">πηγαίῃ δʼ ἀκίχητος ἀήθεϊ μίγνυτο κούρῃ.</l>
<l n="22">καὶ πολὺς ἐρχομένοισιν ὀρίδρομος ἤιεν ἀνήρ,</l>
<l n="23">οὔρεος οἶμον ἔχων ἑτερότροπον· ἦν δὲ νοῆσαι</l>
<l n="24">ὑψιφανῆ προβλῆτα κατήλυδα λοξὸν ὁδίτην</l>
<l n="25">ποσσὶ πολυπλανέεσσιν· ἐυπλέκτοιο δὲ σειρῆς </l>
<l n="26">πυκνὰ περισφίγξαντες ἀρηρότι δούρατα δεσμῷ</l>
<l n="27">οὐρήων ἐπέθηκαν ὑπὲρ ῥάχιν· ἐσσυμένων δὲ</l>
<l n="28">ἡμιόνων στοιχηδὸν ὀρίδρομος ἔκτυπεν ὁπλὴ</l>
<l n="29">σπερχομένων, καὶ νῶτα πολυψαμάθοιο κονίης</l>
<l n="30">συρομένων κατόπισθε φυτῶν ἐβαρύνετο φόρτῳ. </l>
<l n="31">καὶ Σάτυροι καὶ Πᾶνες ἐποίπνυον, ὧν ὁ μὲν αὐτῶν</l>
<l n="32">ὑλοτόμοις... παλάμῃσιν ἀμοιβαίων ἀπὸ δένδρων...</l>
<l n="33">φιτροὺς ἀκαμάτοισιν ἐλαφρίζοντες ἀγοστοῖς</l>
<l n="34">ποσσὶ φιλοσκάρθμοισιν ἐπεκροτάλιζον ἐρίπνῃ·</l>
<l n="35">καὶ τὰ μὲν ὑλονόμοι χθονὶ κάτθεσαν, ἧχι τελέσσαι </l>
<l n="36">Εὔιος ἐν δαπέδῳ σημήνατο τύμβον Ὀφέλτῃ.</l>
<l n="37">καὶ πολὺς ἑσμὸς ἔην ἑτερόπτολις· ἀμφὶ δὲ νεκρῷ</l>
<l n="38">πενθαλέην πλοκαμῖδα κατηφει τάμνε σιδήρῳ·</l>
<l n="39">ἀμφὶ δέ μιν στενάχοντες ἐπέρρεον ἄλλος ἐπʼ ἄλλῳ,</l>
<l n="40">νεκρὸν ἀμοιβαίῃσιν ὅλον σκιόωντες ἐθείραις. </l>
<l n="41">καὶ νέκυν ἔστενε Βάκχος ἀπενθήτοιο προσώπου</l>
<l n="42">ὄμμασιν ἀκλαύτοισιν, ἀκερσικόμου δὲ καρήνου</l>
<l n="43">πλοχμὸν ἕνα τηήξας ἐπεθήκατο δῶρον Ὀφέλτῃ.</l>
<l n="44">ποίησαν δὲ πυρὴν ἑκατόμπεδον ἔνθα καὶ ἔνθα</l>
<l n="45">Ἰδαῖοι θεράποντες ὀριτρεφέος Διονύσου· </l>
<l n="46">ἐν δὲ πυρῇ μεσάτῃ στόρεσαν νέκυν. ἀμφὶ δἐ νεκρῷ</l>
<pb id="v.3.p.40"/>
<l n="47">Ἀστέριος Δικταῖος ἐπήορον ἆορ ἐρύσσας</l>
<l n="48">Ἰνδοὺς κυανέους δυοκαίδεκα δειροτομήσας</l>
<l n="49">θῆκεν ἄγων στεφανηδὸν ἐπασσντέρῳ τινὶ κόσμῳ·</l>
<l n="50">ἐν δʼ ἐτίθει μέλιτος καὶ ἀλείφατος ἀμφιφορῆας. </l>
<l n="51">καὶ πολέες σφάζοντο βόες καὶ πώεα ποίμνης</l>
<l n="52">πρόσθε πυρῆς· κταμένων δὲ βοῶν ἐπενήνεε νεκρῷ</l>
<l n="53">σώματα κυκλωθέντα καὶ ἀρτιτόμων στίχας ἵππων,</l>
<l n="54">ὧν ἄπο δημὸν ἅπαντα λαβὼν στοιχηδὸν ἑκάστου,</l>
<l n="55">ἀμφὶ νέκυν στορέσας, κυκλώσατο πίονα μίτρην. </l>
<l n="56">ἔνθα πυρὸς χρέος ἔσκε· φιλοσκοπέλοιο δὲ Κίρκης</l>
<l n="57">Φαῦνος ἐρημονόμος, Τυρσηνίδος ἀστὸς ἀρούρης,</l>
<l n="58">ὡς πάις ἀγροτέρης δεδαημένος ἔργα τεκούσης,</l>
<l n="59">πυροστόκους λάιγγας, ὀρειάδος ὄργανα τέχνης,</l>
<l n="60">ἤγαηεν ἐκ σκοπέλοιο, καί, ὁππόθι σήματα Νίκης </l>
<l n="61">ἠερόθεν πίπτοντες ἐπιστώσαντο κεραυνοί,</l>
<l n="62">λείψανα θεσπεσίου πυρὸς ἤγαγεν, ὥς κεν ἀνάψῃ</l>
<l n="63">πυρκαϊὴν φθιμένοιο· Διοβλήτῳ δὲ θεείῳ</l>
<l n="64">ἀμφοτέρων ἔχρισε λίθων κενεῶνας ἀλείψας</l>
<l n="65">πυρσοτόκων· καὶ λεπτὸν Ἐρυθραίοιο κορύμβου </l>
<l n="66">κάρφος ἀποξύσας διδυμάονι μίγνυε πέτρῳ·</l>
<l n="67">τρίβων δʼ ἔνθα καὶ ἔνθα καὶ ἄρσενι θῆλυν ἀράσσων</l>
<l n="68">ἔγκρυφον αὐτολόχευτον ἀνείρυε λαΐνεον πῦρ,</l>
<l n="69">πυρκαϊῇ δʼ ὑπέθηκεν, ὅπῃ πέλεν ἀγριὰς ὕλη.</l>
<l n="70">οὐ δὲ πυρὴν φθιμένου περιδέδρομεν ἁπτόμενον πῦρ, </l>
<l n="71">ἀλλὰ θεὸς Φαέθοντος ἐναντίον ὄμμα τανύσσας</l>
<l n="72">ἀγχιφανὴς ἐκάλεσσεν Ἑώιον Εὖρον ἀήτην,</l>
<l n="73">πυρκαϊῆς ἐπίκουρον ἄγειν ἀντίπνοον αὔρην.</l>
<l n="74">καὶ Βρομίου καλέοντος Ἑωοδόρος ἔκλυε γείτων</l>
<pb id="v.3.p.42"/>
<l n="75">ἱκεσίης, καὶ γνωτὸν ἑὸν προίηκε Λυαίῳ,</l>
<l n="76">ἄσθματι πυκνοτέρῳ φλογοειδέα πυρσὸν ἀνάπτειν.</l>
<l n="77">καὶ θάλαμον ῥοδόεντα λιπὼν μητρώιον Ἠοῦς</l>
<l n="78">πυρκαϊὴν φλογόεσσαν ἀνερρίπιζεν ἀήτης</l>
<l n="79">πάννυχος, αἰθύσσων ἀνεμοτρεφὲς ἁλλόμενον πῦρ·</l>
<l n="80">καὶ σέλας ἠκόντιζον ἐς ὴέρα θυιάδες αὖαι, </l>
<l n="81">γείτονες Ἠελίοιο. σὺν ἀχνυμένῳ δὲ Λυαίῳ</l>
<l n="82">Ἀστέριος Δικταῖος, ὁμόγνιον αἷμα κομίς2ων,</l>
<l n="83">Κνώσσιον ἀμφικύπελλον ἔχων δέπας ἡδέος οἴνου</l>
<l n="84">εὐόδμου, δαπέδοιο χυτὴν ἐμέθυσσε κονίην,</l>
<l n="85">ψυχὴν ἠνεμόφοιτον Ἀρεστορίδαο γεραίρων. </l>
<l n="86">Ἀλλʼ ὅτε δὴ δροσεριῖο προάγγελος ἅρματος Ἠοῦς</l>
<l n="87">ὄρθρος ἐρευθιόων ἀμαρύσσετο νύκτα χαράσσων,</l>
<l n="88">δὴ τότε πάντες ὄρουσαν, ἀμοιβαίνῳ δὲ κυπίλλῳ</l>
<l n="89">πυρκαϊὴν ἑτάροιο κατέαβεσαν ἰκμάδι Βάκχου.</l>
<l n="90">καὶ βαλίαις πτερύγεσσιν ἐχάζετο θερμὸς ἀήτης </l>
<l n="91">εἰς δόμον Ἠελίοιο φαεσφόρον. Ἀστέριος δὲ</l>
<l n="92">ὀστέα συλλέξας κεκαλυμμένα δίπλακι δημῷ</l>
<l n="93">εἰς χρυσέην φιάλην κατεθήκατο λείψανα νεκροῦ.</l>
<l n="94">καὶ τροχαλοὶ Κκορύβαντες, ἐπεὶ λάχον ἔνδιον Ἴδης, </l>
<l n="96">νεκροὸν ἐταρχύσαωτο, μιῆς οἰκήτορα πάτρης, </l>
<l n="95-97">Κρήτης γνήσιον αἷμα, βαθυνομένων δὲ θεμέθλων </l>
<l n="97-95">τύμβον ἐτορνώσαωτο πεδοσκαφέος διὰ κόλπου· </l>
<l n="98">καὶ κόνιν ὀθνείην πυμάτην ἐτέχευαν Ὀφέλτῃ, </l>
<l n="99">καὶ τάφον αἰπυτέροισιν ἀνεστήσαντο δομαίοις,</l>
<l n="100">τοῖον ἐπιγράψαντες ἔπος νεοπενθέι τύμβῳ· </l>
<l n="101">‘νεκρός Ἀρεστορίδης μινυώριος ἐνθάδε κεῖται,</l>
<l n="102">Κνώσσιος, Ἰνδοφόνος, Βρομίου συνάεθλος, Ὀφέλτης.’</l>
<l n="103">καὶ θεὸς ἀμπελόεις ἐπιτύμβια δῶρα κομίζων</l>
<pb id="v.3.p.44"/>
<l n="104">αὐτόθι λαὸν ἔρυκε, καὶ ἵζανεν εὐρὺν ἀγῶνα,</l>
<l n="105">τέρμα δρόμου τελέσας ἱππήλατον· ἐν δαπέδῳ δέ </l>
<l n="106">ὀργυίης ἰσόμετρος ἔην λίθος εὐρέι μέτρῳ,</l>
<l n="107">ἡμιτόμου κύκλοιο φέρων τύπον, εἰκόνα μήνης,</l>
<l n="108">ἀντιτύποις λαγόνεσσιν ἐύξοος, οἷον ὑφαίνων</l>
<l n="109">ἐργοπόνοις παλάμῃσι γέρων τορνώσατο τέκτων,</l>
<l n="110">ἔνθεον ἀσκῆσαι ποθέων βρέτας· ὃν τότε γαίῃ </l>
<l n="111">κουφίζων παλάμῃσι πέλωρ ἱδρύσατο Κύκλωψ</l>
<l n="112">νύσσης λαϊνέης ἀντίρροπν, ἶσον ἐκείνῳ</l>
<l n="113">ἀντόπορον λίθον ἄλλον ὁμόζυγον ἐν χθονἰ πήξας.</l>
<l n="114">ποικίλα δʼ ἦεν ἄεθλα, λέβης, τρίπος, ἀσπίδες, ἵπποι,</l>
<l n="115">ἄργυρος, Ἰνδὰ μέταλλα, βόες, Πακτώλιος ἰλύς. </l>
<l n="116">καὶ θεὸς ἱππήεσσιν ἀέθλια θήκατο νίκης·</l>
<l n="117">πρώτῳ μὲν θέτο τόξον Ἀμαζονίην τε φαρέτρην</l>
<l n="118">καὶ σάκος ἡμιτέλεστον Ἀρηιφίλην τε γυναῖκα,</l>
<l n="119">τήν ποτε Θερμώδοντος ὑπʼ ὀφρύσι πεζὸς ὁδεύων</l>
<l n="120">λουομένην ζώγρησε, καὶ ἤγαγεν εἰς πόλιν Ἰνδῶν· </l>
<l n="121">δευτέρῳ ἵππον ἔθηκε Βορειάδι σύνδρομον αὔρῃ,</l>
<l n="122">ξανθοφυῆ, δολιχῇσι κατάσκιον αὐχένα χαίταις,</l>
<l n="123">ἡμιτελὲς κυέουσαν ἔτι βρέφος, ἧς ἔτι φόρτῳ</l>
<l n="124">ἵππιον ὄγκον ἔχουσα γονῆς οἰδαίνετο γαστηρ·</l>
<l n="125">καὶ τριτάτῳ θώρηκα, καὶ ἀσπίδα θῆκε τετάρτῳ· </l>
<l n="126">τὸν μὲν ἀριστοπόνος τεχνήσατο Λήμνιος ἄκμων</l>
<l n="127">ἀσκήσας χρυσέῳ δαιδάλματι, τῆς δʼ ἐνὶ μέσσῳ</l>
<l n="128">ὀμφαλὸς ἀργυρέῳ τροχόεις ποικίλλετο κόσμῳ·</l>
<l n="129">πέμπτῳ δοιὰ τὰλαντα, γέρας Πακτωλίδος ὄχθης.</l>
<l n="130">ὀρθωθεὶς δʼ ἀγόρευεν ἐπισπέρχων ἐλατῆρας· </l>
<l n="131">‘ὦ φίλοι, οὓς ἐδίδαξεν Ἄρης πολίπορθον Ἐνυώ,</l>
<l n="132">οἷς δρόμον ἱπποδύνης δωρήσατο κυανοχαίτης,</l>
<l n="133">οὐ μὲν ἐγώ καμάτων ἀδαήμονας ἄνδρας ἐπείγω,</l>
<l n="134">ἀλλὰ πόνοις βριαροῖσιν ἐθήμονας· ἡμέτεροι γὰρ</l>
<l n="135">παντοίαις ἀρετῇσι μεμηλότες εἰσὶ μαχηταί· </l>
<pb id="v.3.p.46"/>
<l n="136">εἰ γὰρ ἀπὸ Τμώλοιο γένος λάχε Λύδιος ἀνήρ,</l>
<l n="137">ἱππείης τελέσει Πελοπηίδος ἄξια νίκης·</l>
<l n="138">εἰ δὲ πέδον Πισαῖον ἔχει μαιήιον ἵππων</l>
<l n="139">Ἤλιδος εὐδίφροιο καὶ Οἰνομαοιο πολίτης,</l>
<l n="140">οἶδεν Ὀλυμπιάδος κοτινηφόρον ὄζον ἐλαίης· </l>
<l n="141">ἀλλʼ οὐκ Οἰνομάοιο πέλει δρόμος, οὐκ ἐλατῆρες</l>
<l n="142">ἐνθάδε κέντρον ἔχουσι κακοξείνων ὑμεναίων,</l>
<l n="143">ἀλλʼ ἀρετῇς δρόμος οὗτος, ἐλεύοερος ἀφρογενείης·</l>
<l n="144">εἰ πέδον<note n="1" place="unspecified" anchored="yes">So MSS.: sxedo\n Ludsich.</note> Ἀονίης ἢ Φωκίδος αἷμα κομίζει,</l>
<l n="145">Πύθιον Ἀπόλλωνι τετιμένον οἶδεν ὰγῶνα· </l>
<l n="146">εἰ μεθέπει σοφὸν οὖδας ἐλαιοκόμου Μαραθῶνος,</l>
<l n="147">ἔγνω πιαλέης ἐγκύμονα κάλαπιν ἐέρσης·</l>
<l n="148">εἰ πέλεν εὐώδινος Ἀχαιίδος ἀστὸς ἀρούρης,</l>
<l n="149">Πελλήνην δεδάηκεν, ὅπῃ ῥιγηλὸν ἀγῶνα</l>
<l n="150">ἄνδρες ἀεθλεύουσι φιλοχλαίνου περὶ νίκης, </l>
<l n="151">χειμερίῳ σφίγγοντες ἀθαλπέα γυῖα χιτῶνι·</l>
<l n="152">εἰ ναέτης βλάστησεν ἁλιζώνοιο Κορίνθου,</l>
<l n="153">Ἴσθμιον ἡμετέροιο Παλαίμονος οἶδεν ἀγῶνα.’</l>
<l n="154">ὣς φαμένου σπεύδοντες ἐπέτρεχον ἡγεμονῆες,</l>
<l n="155">δίφρα περιτροχόωντες ἀμοιβαδίς· ὠκυπόδην δὲ </l>
<l n="156">Ξάνθον ἄγων πρώτιστος ὑπὸ ζυγὰ δῆσεν Ἐρεχθεὺς</l>
<pb id="v.3.p.48"/>
<l n="157">ἄρσενα, καὶ θήλειαν ἐπεσφήκωσε Ποδάρκην,</l>
<l n="158">οὓς Βορέης ἔσπειρεν ἐυπτερύγων ἐπὶ λέκτρων</l>
<l n="159">Στθοωίην Ἅρπυιαν ἀελλόπον εἰς γάμον ἕλκων,</l>
<l n="160">καί σφεας, Ὠρείθυιαν ὅθʼ ἥρπασεν Ἀτθίδα νύμφην, </l>
<l n="161">ὤπασεν ἕδνον ἕρς2τος Ἐρεχθέι γαμβρὸς ἀήτης.</l>
<l n="162">δεύτερος Ἀκταίων Ἰσμηνίδα πάλλεν ἱμάσθλην·</l>
<l n="163">καὶ τρίτος ὑγρομέδοντος ἀπόσπορος ἐννοσιγαίου</l>
<l n="164">Σκέλμις ἔην ταχύπωλος, ὃς ἔγραφε πολλάκις ὕδωρ</l>
<l n="165">πάτριον ἰθύνων Ποσιδήιον ἅρμα θαλάσσης. </l>
<l n="166">τέτρατος ἄνθορε Φαῦνος, ὃς εἰς μέσον ἧλθεν ἀγῶνος</l>
<l n="167">μοῦνος ἔχων τύπον ἶσον ἑῆς γενέταο τεκούσης,</l>
<l n="168">Ἠελίου μίμημα φέρων τετράζυγας ἵππους·</l>
<l n="169">καὶ Σικελῶν ὀχέων ἐπεβήσατο πέμπτος Ἀχάτης,</l>
<l n="170">οἶστπον ἔχων Πισαῖον ἐλαιοκόμου ποταμοῖο,</l>
<l n="171">ἱπποσύνης ἀκόρητος, ἐπεὶ πέδον ᾤκεε νύμφης</l>
<l n="172">Ἀλοειοῦ δυσέρωτος ὃς εἰς Ἀπέθουσαν ἱκάνει</l>
<l n="173">ἄβροχον ἕδνον ἔρωτος ἄγων στεφανηφόρον ὕδωρ.</l>
<l n="174">καὶ θρασὺν Ἀκταίωνα λαβὼν ἀπάνευθεν ὁμίλου</l>
<l n="175">παιδὶ πατὴρ σπεύδοντι φίλους ἐπετέλλετο μύθους· </l>
<l n="176">‘Τέκνον Ἀρισταίοιο περισσονόοιο τοκῆος,</l>
<l n="177">οἶδα μέν, ὅττι φέρεις σθένος ἄριον, ὅττι κομίζεις</l>
<l n="178">σύμφυτον ἠνορέῃ κεκερασμένον ἄνθεμον ἥβης,</l>
<l n="179">πάτριον αἷμα φέρων Φοιβήιον, ἡμέτεραι δὲ</l>
<l n="180">κρείσσονες ἀίσσουσιν ἐπὶ δρόμον Ἀρκάδες ἵπποι· </l>
<pb id="v.3.p.50"/>
<l n="181">ἀλλὰ ματην τάδε πάντα, καὶ οὐ σθένος, οὐ δρόμος ἵππων</l>
<l n="182">νικῆσαι δεδάασιν, ὅσον φρένες ἡνιοχῆος·</l>
<l n="183">μούνης κερδοσύνης ἐπιδεύεαι· ἱπποσύνη γὰρ</l>
<l n="184">χπηίζει πινυτοῖο δαήμονος ἡνιοχῆος.</l>
<l n="185">ἀλλὰ σὺ πατρὸς ἄκουε, καὶ ἵππια κέρδεα τέχνης, </l>
<l n="186">ὅσσα χρόνῳ δεδάηκα πολύτροπα, καὶ σὲ διδάξω.</l>
<l n="187">σπεῦδε, τέκος, γενετῆρα τεαῖς ἀρετῇσι γεραίρειν·</l>
<l n="188">καὶ δρόμος ἱπποσύνης μεθέπει κλίος, ὅσσον Ἐνυώ·</l>
<l n="189">σπεῦδε καὶ ἐν σταδίοισι μετὰ πτολέμους με γεραίρειν·</l>
<l n="190">Ἄρεα νικήσας ἑτέρην ὑποδύσεο νίκην, </l>
<l n="191">ὄφρα μετʼ αἰχμητῆρα καὶ ἀθλοφόρον σε καλέσσω.</l>
<l n="192">ὦ τέκος, ἄξια ῥέξον ὁμογνήτῳ Διονύσῳ,</l>
<l n="193">ἄξια καὶ Φοίβοιο καὶ εὐπαλάμοιο Κυρήνης,</l>
<l n="194">καὶ καμάτους νίκησον Ἀρισταίοιο τοκῆος·</l>
<l n="195">ἱπποσύνην δʼ ἀνάφαινε, φέρων τεχνήμονα νίκην, </l>
<l n="196">κερδαλέην σέο μῆτιν, ἐπεὶ κατὰ μέσσον ἀγῶνος</l>
<l n="197">ἄλλος ἀνὴρ ἀδίδακτος ἀπόσσυτον ἅρμα παρέηκων</l>
<l n="198">πλάζεται ἔνθα καὶ ἔνθα, καὶ ἀντιπόρων δρόμος ἵππων</l>
<l n="199">ἄστατος οὐ μάστιγι βιάζεται, οὐδὲ χαλινῷ</l>
<l n="200">πείθεται, ἡνίοχος δὲ μετάτροπος ἔκτοθι νύσσης </l>
<l n="201">ἕλκεται, ἧχι φέρουσιν ἀπειθέες ἅρπαγες ἵπποι·</l>
<l n="202">ὃς δέ κε τεχνήεντι δόλῳ μεμελημένος εἴη</l>
<l n="203">ἡνίοχος πολύμητις, ἔχων καὶ ἐηάσσονας ἵππους,</l>
<l n="204">ἰθύνει, προκέλευθον ὀπιπεύων ἐλατῆρα,</l>
<l n="205">ἐγγὺς ἀεὶ περὶ νύσσαν ἄγων δρόμον, ἅρμα δὲ κάμπτει </l>
<l n="206">ἱππεύων περὶ τέρμα καὶ οὔ ποτε τέρμα χαράσσων.</l>
<l n="207">σκέπτεό μοι καὶ σφίγγε κυβερνητῆρι χαλινῷ</l>
<l n="208">δοχμώσας ὅηον ἵππον ἀπιστεπὸν ἐγγύθι νύσσης,</l>
<pb id="v.3.p.52"/>
<l n="209">λοξὸς ἐπὶ πλευρῇσι παρακλιδὸν ἅρμα βαρύνων,</l>
<l n="210">ἀγχιφανὴς ἄψαυστος ἀναγκαίῳ τινὶ μέτρῳ </l>
<l n="211">σὸν δρόμον ἰθύνων, πεφυλαγμένος, ἄχρι φανείη</l>
<l n="212">πλήμνη ἑλισσομένου σέθεν ἅρματος οἷά περ ἄκρου</l>
<l n="213">τέρματος ἁπτομένη τροχειδέι γείτονι κύκλῳ·</l>
<l n="214">ἀλλὰ λίθον πεφύλαξο, μὴ ἄξονι νύσσαν ἀράξας</l>
<l n="215">εἰν ἑνὶ δηλήσαιο καὶ ἅρματα καὶ σέθεν ἵππους. </l>
<l n="216">καὶ τεὸν ἔνθα καὶ ἔνθα κατὰ δρόμον ἅρμα νομεύων</l>
<l n="217">ἔσσο κυβερνήτῃ πανομοίιος· ἀμφότερον δέ,</l>
<l n="218">κέντρῳ ἐπισπέρχων, προχέων πλήξιππον ἀπειλήν,</l>
<l n="219">δεξιὸν ἵππον ἔλαυνε, θοώτερον εἰς δρόμον ἕλκων</l>
<l n="220">ἀθλιβέος μεθέποντα παρειμένα κύκλα χαλινοῦ· </l>
<l n="221">ἔσσο κυβερνήτῃ πανομοίιος ἅρμα νομεύων</l>
<l n="222">εἰς δρόμον ἰθυκέλευθον, ἐπεὶ τεχνήμονι βουλῇ</l>
<l n="223">πηδάλιον δίφροιο πέλει νόος ἡνιοχῆος.’</l>
<l n="224">ὥς εἰπὼν παλίνορσος ἐχάζετο, παῖδα διδάξας</l>
<l n="225">ἠθάδος ἱπποσύνης ἑτερότροπα κέρδεα τέχνης. </l>
<l n="226">καὶ κυνέης ἔντοσθεν ἐθήμονος ἄλλος ἐπʼ ἄλλῳ</l>
<l n="227">τυφλὴν χεῖρα τίταινε φυλασσομένοιο προσώπου,</l>
<l n="228">κλῆρον ἔχειν ἐθέλων ἑτερότροπον, οἷά τις ἀνὴρ</l>
<l n="229">εἰς κύβον ἀλλοπρόσαλλον ἑκηβόλα δάκτυλα πάλλων.</l>
<l n="230">καὶ λάχον ἡνιοχῆες ἀμοιβαδίς· ἱππομανὴς δὲ </l>
<l n="231">Φαῦνος ἀειδομένης Φαεθοντίδος αἷμα γενέθλης</l>
<l n="232">κλήρῳ πρῶτος ἔην, καὶ δεύτερος ἦεν Ἀχάτης,</l>
<l n="233">τῷ δʼ ἐπὶ Δαμναμενῆος ἀδελφεός, ἀμφὶ δʼ ἄρʼ αὐτῷ</l>
<l n="234">ἔλλαχεν Ἀκταίων· ὁ δὲ φέρτατος εἰς δρόμον ἔστη</l>
<l n="235">ὑστατίου κλήροιο τυχὼν πλήξιππος Ἐρεχθεύς. </l>
<l n="236">καὶ βοέας μάστιγας ἐκούφισαν ἡνιοχῆες,</l>
<l n="237">ἱστάμενοι στοιχηδὸν ἀμοιβαίων ἐπὶ δίφρων.</l>
<l n="238">καὶ σκοπὸς Αἰακὸς ἦεν ἐτήτυμος, ὄφρα νοήσας</l>
<l n="239">καμπτομένους περὶ τέρμα φιλοστεφάνους ἐλατῆρας</l>
<pb id="v.3.p.54"/>
<l n="240">μάρτυς ἀληθείης ἑτερόθροα νείκεα λύσῃ. </l>
<l n="241">ὄμμασιν ἀπλανέεσσι διακρίνων δρόμον ἵππων.</l>
<l n="242">τοῖσι μὲν ἐκ βαλβῖδος ἔην δρόμος· ἐσσυμένων δὲ</l>
<l n="243">ὃς μὲν ἔην προκέλευθος, ὁ δὲ προθέοντα κιχῆσαι</l>
<l n="244">ἤθελεν, ὃς δʼ ἐδίωκε μεσαίτατον, ὃς δὲ χαράξαι</l>
<l n="245">ἀγχιφανὴς μενέαινεν ὀπίστερον ἡνιοχῆα. </l>
<l n="246">καί τις ἐνὶ σταδίοις ἐλατὴρ ἐλατῆρα κιχήσας</l>
<l n="247">ἅρματι δίφρον ἔμιξε, καὶ ἡνία χερσὶ τινάσσων</l>
<l n="248">ἵππους ἀγκυλόδοντι διεπτοίησε χαλινῷ·</l>
<l n="249">ἄλλος ἐπαΐσσοντι συνέμπορος ἡνιοχῆι</l>
<l n="250">εἰς ἔριν ἀμφήριστον ἰσόρροπον εἶχε πορείην, </l>
<l n="251">δόχμιος ὀκλάζων, τετανυσμένος, ὀρθὸς ἀνάγκῃ,</l>
<l n="252">ἰξύι καμπτομένῃ, καὶ ἑκούσιον ἵππον ἐλαύνων,</l>
<l n="253">φειδομένῃ παλάμῃ τεχνήμονι βαιὸν ἱμάσσων,</l>
<l n="254">ἐντροπαλιζομένης δοχμώσατο κύκλον ὀπωπῆς·</l>
<l n="255">δίφρον ὀπισθοπόρου πεφυλαγμένος ἡνιοχῆος· </l>
<l n="256">καί νύ κεν ἀίσσοντι ποδῶν ἐπιβήτορι παλμῷ</l>
<l n="257">εἰς τροχὸν αὐτοκύλιστον ὄνυξ ὠλίσθανεν ἵππων,</l>
<l n="258">εἰ μὴ ἔτι σπεύδουσαν ἑὴν ἀνέκοψεν ἐρωὴν</l>
<l n="259">ἡνίοχος, κατόπισθεν ἐπήλυδα δίφρον ἐρύκων.</l>
<l n="260">καί τις ἔχων προκέλευθος ὀπίστερον ἡνιοχῆα </l>
<l n="261">ἀντίτυπον δρόμον εἶχεν ὁμοζήλων ἐπὶ δίφρων,</l>
<l n="262">ἄστατος ἔνθα καὶ ἔνθα περικλείων ἐλατῆρα</l>
<l n="263">ἀγχιφανῆ. καὶ Σκέλμις, ἀπόσπορος ἐννοσιγαίου,</l>
<l n="264">εἰναλίην μάστιγα Ποσειδάωνος ἑλίσσων</l>
<l n="265">πάτριον ἡνιόχευε θαλασσονόμων γένος ἵππων· </l>
<l n="266">οὐδὲ τόσον πεπότητο τανύπτερος ἠέρα τέμνων</l>
<l n="267">Πήγασος ὑψιπότητος, ὅσον βυθίων πόδες ἵππων</l>
<l n="268">χερσαίην ἀκίχητον ἐποιήσαντο πορείην.</l>
<l n="269">λαοὶ δʼ εἰς ἕν ἰόντες, ἐν ὑψιλόφῳ τινὶ χώρῳ</l>
<l n="270">ἑζόμενοι στοιχηδὸν ὀπιπευτῆρες ἀγῶνος, </l>
<l n="271">τηλόθεν ἐσκοπίαζον ἐπειγομένων δρόμον ἵππων·</l>
<pb id="v.3.p.56"/>
<l n="272">ὧν ὁ μὲν εἱστήκει πεφοβημένος, ὃς δὲ τινάσσων</l>
<l n="273">δάκτυλον ἄκρον ἔσειεν ἐπισπέρχων ἐλατῆρα,</l>
<l n="274">ἄλλος ἁμιλλητῆρι πόθῳ δεδονημένος ἵππων</l>
<l n="275">ἱππομανῆ νόον εἶχεν ὁμόδρομον ἡνιοχῆος· </l>
<l n="276">καί τις ἑοῦ προκέλευθον ἰδὼν δρόμον ἡνιοχῆος</l>
<l n="277">χερσὶν ἐπεπλατάγησε καὶ ἴαχε πενθάδι φωνῇ</l>
<l n="278">θαρσύνων, γελόων, τρομέων, ἐλατῆρι κελεύων.</l>
<l n="279">ἅρματα δʼ εὐποίητα θοώτερα θυιάδος ἄρκτου</l>
<l n="280">ἄλλοτε μὲν πεπότητο μετάρσια, πῇ δʼ ἐπὶ γαίῃ </l>
<l n="281">ἀκροφανῆ πεφόρητο μόγις ψαύοντα κονίης·</l>
<l n="282">καὶ ταχινῷ ψαμαθῶδες ἕδος τροχοειδέι κύκλῳ</l>
<l n="283">ἅρματος ἰθυπόροιο κατέγραφεν ὁλκὸς ἀλήτης·</l>
<l n="284">συμφερτὴ δʼ ἔρις ἦεν· ἐγειρομένη δὲ καἰ αὐτὴ</l>
<l n="285">στήθεσιν ἱππείοισιν ἀνῃώρητο κονίη, </l>
<l n="286">χαῖται δʼ ἠερίῃσιν ἐπερρώοντο θυέλλαις·</l>
<l n="287">ὀτρηροὶ δʼ ἐλατῆρες ὁμογλώσσων ἀπὸ λαιμῶν</l>
<l n="288">ὀξυτέρην μάστιγος ἀπερροίβδησαν ἰωήν.</l>
<l n="289">ἀλλʼ ὅτε δὴ πύματον τέλεον δρόμον, ὀξὺς ὀρούσας</l>
<l n="290">Σκέλμις ἔην πρώτιστος ἁλίδρομον ἅρμα τιταίνων· </l>
<l n="291">καί οἱ ὁμαρτήσας ἐπεμάστιεν ἵππον Ἐρεχθεὺς</l>
<l n="292">ἀγχιφανής, καὶ δίφρον ὀπισθοπόρον τάχα φαίης</l>
<l n="293">εἰναλίου Τελχῖνος ἰδεῖν ἐπιβήτορα δίφρων·</l>
<l n="294">καὶ γάρ ἀερσιπότητος Ἐρεχθέος ἵππος ἀγήνωρ</l>
<l n="295">διχθαδίῳ μυκτῆρι παλίμπνοον ἄσθμα τιταίνων </l>
<l n="296">ἀλλοτρίου θέρμαινε μετάφρενον ἡνιοχῆος,</l>
<l n="297">καί νύ κεν αὐχενίων ἐδράξατο χερσὶ κομάων,</l>
<l n="298">ἐντροπαλιζομένοις βλεφάροις ἐλατῆρα δοκεύων,</l>
<l n="299">καί νύ κε σειομένων τροχαλῇ στροφάλιγγι γενείων </l>
<l n="303">ἀφριόων στατὸς ἵππος ἀπέπτυε ἄκρα χαλινοῦ, </l>
<l n="300">ἀλλὰ παρατρέψας ἀνεσείρασε δίφρον Ἐρεχθεύς, </l>
<l n="301">ἡνία δʼ εὐποίητα κατέσπασεν ἅρπαγι παλμῷ, </l>
<pb id="v.3.p.58"/>
<l n="302">ἀγχιφανῆ κατὰ βαιὸν ἐπισφίγγων γένυν ἵππων· </l>
<l n="304">καὶ πάλιν ἐγγὺς ἔλασσε φυγὼν ἀχάλινον ἀνάγκην. </l>
<l n="305">καί μιν ἑοῖς ὀχέεσσιν ἐπαΐσσοντα δοκεύων </l>
<l n="306">Σκέλμις ἀπειλήτειραν ἀπερροίβδησεν ἰωήν·</l>
<l n="307">‘Λῆγε θαλασσαίοισι μάτην ἵπποισιν ἐρίζων·</l>
<l n="308">ἄλλον ἐμοῦ γενέταο Πέλοψ ποτὲ δίφρον ἐλαύνων</l>
<l n="309">Οἰνομάου νίκησεν ἀνικήτων δρόμον ἵππων.</l>
<l n="310">ἱπποσύνης μὲν ἔγωγε κυβερνητῆρα καλέσσω </l>
<l n="311">ἵππιον ὑγρομέδοντα· σὺ δέ, πλήξιππε, τιταίνεις</l>
<l n="312">νίκης ἐλπίδα πᾶσαν ἐς ἱστοτέλειαν Ἀθήνην.</l>
<l n="313">οὐ δὲ τεῆς ὀλίγης μορίης χρέος, ἀλλά κομίζω</l>
<l n="314">ἀμπελόεν στέφος ἄλλο καὶ οὐκ ἐλάχειαν ἐλαίην.’</l>
<l n="315">ὣς φαμένου ταχύβουλος ἐχώσατο μᾶλλον Ἐρεχθεύς, </l>
<l n="316">καὶ δόλον ἠπεροπῆα καὶ ἔμφρονα μῆτιν ὑφαίνων</l>
<l n="317">χερσὶ μὲν ἡνιόχευεν ἑὸν δρόμον, ἐν κραδίῃ δὲ</l>
<l n="318">ἱπποσύνης πολιοῦχον ἑὴν ἐπίκουρον Ἀθήνην</l>
<l n="319">κικλήσκων ταχύμυθον ἀνήρυγεν Ἀτθίδα φωνήν·</l>
<l n="320">‘Κοίρανε Κεκροπίης, ἱπποσσόε Παλλὰς ἀμήτωρ, </l>
<l n="321">ὡς σὺ Ποσειδάωνα τεῷ νίκησας ἀγῶνι,</l>
<l n="322">οὕτω σὸς ναέτης Μαραθώνιον ἵππον ἐλαύνων</l>
<l n="323">υἱέα νικήσειε Ποσειδάωνος Ἐρεχθεύς.’</l>
<l n="324">τοῖον ἔπος βοόων ἐπεμάστιεν ἰσχία πώλων,</l>
<l n="325">ἅρματι δʼ ἅρμα πέλασσεν ἰσόζυγον· ἀντιβίου δὲ </l>
<l n="326">λαιῇ μὲν βαρύδεσμον ἐπισφίγγων γένυν ἵππων,</l>
<l n="327">σύνδρομον αὖ ἐρύων βεβιημένον ἅρμα χαλινῷ,</l>
<l n="328">δεξιτερῇ μάστιζεν ἑοὺς ὑψαύχενας ἵππους</l>
<pb id="v.3.p.60"/>
<l n="329">ἐσσυμένους προτέρωσε· μεταστήσας δὲ κελεύθου</l>
<l n="330">θῆκε παλινδίνητον ὀπίστερον ἡνιοχῆα. </l>
<l n="331">καὶ τροχαλοῖς στομάτεσσι χέων φιλοκέρτομον ἠχὼ</l>
<l n="332">υἷα Ποσειδάωνος ἀμοιβάδι νείκεε φωνῇ,</l>
<l n="333">ἐντροπαλιζομένην μεθέπων γελόωσαν ὀπωπήν·</l>
<l n="334">‘Σκέλμις, ἐνικήθης· σέο φέρτερός ἐστιν Ἐρεχθεύς,</l>
<l n="335">ὅττι τεὸν Βαλίον, Ζεφυρηίδος αἷμα γενέθλης, </l>
<l n="336">ἄρσενα καὶ νέον ἵππον ὁδοιπόρον ἄβροχον ἅλμης</l>
<l n="337">γηραλέη νίκησεν ἐμὴ θήλεια Ποδάρκη.</l>
<l n="338">εἰ μὲν ἀγηνορέεις Πελοπηίδος εἵνεκα τέχνης</l>
<l n="339">ὑμετέρου γενετῆρος ἁλίδρομον ἅρμα γεραίρων,</l>
<l n="340">Μυρτίλος αἰολόμητις ἐπίκλοπον ἤνυσε νίκην, </l>
<l n="341">μιμηλῷ τελέσας ἀπατήλιον ἄξονα κηρῷ·</l>
<l n="342">εἰ δὲ μέγα φρονέεις γενεῆς χάριν ἐννοσιγαίου,</l>
<l n="343">ἵππιον ὃν καλέεις, βυθίων ἐπιβήτορα δίφρων,</l>
<l n="344">πόντιον αὐτὸν ἄνακτα, κυβερνητῆρα τριαίνης,</l>
<l n="345">ἄρσενα σὸν νίκησεν ἀρηγόνα θῆλυς Ἀθήνη.’ </l>
<l n="346">ὣς φάμενος Τελχῖνα παρέδραμεν ἀστὸς Ἀθήνης.</l>
<l n="347">τῷ δʼ ἐπὶ Φαῦνος ἔλαυνεν ὄχου τέθριππον ἱμάσσων·</l>
<l n="348">Ἀκταίων δὲ τέταρτος ἐπίκλοπος ἕσπετο Φαύνῳ,</l>
<l n="349">πατρὸς Ἀρισταίου μεμνημένος εἰσέτι μύθων</l>
<l n="350">κερδαλέων· καὶ λοῖσθος ἔην Τυρσηνὸς Ἀχάτης. </l>
<l n="351">καὶ θρασὺς Ἀκταίων δολίην ἐφράσσατο βουλήν·</l>
<l n="352">Φαῦνον ἑοῖς ὀχέεσσιν ἔτι προθέοντα κιχήσας</l>
<l n="353">ὀξυτέρῃ μάστιγι μεταστρέψας δρόμον ἵππων</l>
<l n="354">σύνδρομος ἡνιόχευε, παρακλέπτων ἐλατῆρα,</l>
<l n="355">βαιὸν ὑποφθάμενος· καὶ ἐπʼ ἄντυγι γούνατα πήξας </l>
<l n="356">δίφρον ἁμιλλητῆρα κατέγραφεν ἅρματι λοξῷ,</l>
<l n="357">ἱππείους τροχόεντι διαξύων πόδας ὁλκῷ.</l>
<l n="358">καὶ δαπέδῳ πέσεν ἅρμα· τινασσομένοιο δὲ δίφρου</l>
<pb id="v.3.p.62"/>
<l n="359">τρεῖς μὲν ὑπὲρ δαπέδοιο πέλον πεπτηότες ἵπποι,</l>
<l n="360">ὃς μὲν ὑπὲρ λαγόνων, ὁ δὲ γαστέρος, ὃς δʼ ἐπἰ δειρήν, </l>
<l n="361">εἷς δέ τις ὀρθὸς ἔμιμνε παρακλιδόν, ἀμφὶ δὲ γαίῃ</l>
<l n="362">ἄκρα ποδῶν ῥίζωσε, καὶ ἄστατον αὐχένα σείων</l>
<l n="363">σύζυγος ἐστήριξεν ὅλον πόδα γείτονος ἵππου,</l>
<l n="364">κουφίζων ζυγόδεσμα, καὶ ὑψόσε δίφρον ἀνέλκων.</l>
<l n="365">οἱ μὲν ἔσαν προχυθέντες ἐπὶ χθονός· αὐσταλεος δὲ </l>
<l n="366">ἡνίοχος κεκύλιστο παρὰ τροχόν, ἅρματι γείτων·</l>
<l n="367">θρύπτετο δʼ ἄκρα μέτωπα, μιαινομένου δὲ γενείου</l>
<l n="368">ὀξυτενὴς κεκόνιστο πέδῳ κεχαραγμένος ἀγκών.</l>
<l n="369">ἡνίοχος δʼ ἀνέπαλτο θοώτερος· ἐσσυμένως δὲ</l>
<l n="370">εἰς χθόνα πεπτηῶτι παρίστατο γείτονι δίφρῳ, </l>
<l n="371">αἰδομένῃ παλάμῃ τετανυσμένον ἵππον ἀνέλκων·</l>
<l n="372">καὶ βαλίῃ μάστιγι κατηφέα πῶλον ἱμάσσων.</l>
<l n="373">καὶ θρασὺς Ἀκταίων πεπονημένον ἐγγύθι δίφρου</l>
<l n="374">Φαῦνον ὀπιπεύων φιλοπαίγμονα ῥήξατο φωνήν·</l>
<l n="375">‘Λῆγε μάτην ἀέκοντας ἐπισπέρχων σέθεν ἵππους, </l>
<l n="376">λῆγε μάτην· φθάμενος γὰρ ἀπαγγέλλω Διονύσῳ,</l>
<l n="377">Φαῦνος ὅτι προθέοντας ὅλους, ἐλατῆρας ἐάσας</l>
<l n="378">νόστιμος ὀψικέλευθος ἐλεύσεται ἅρματα σύρων·</l>
<l n="379">φείδεο σῆς μάστιγος, ἐπεὶ ταμεσίχροϊ κέντρῳ</l>
<l n="380">σῶν ὁρόων ᾤκτειρα δέμας κεχαραγμένον ἵππων.’ </l>
<l n="381">ἔννεπεν ἀστήρικτον ὄχον προκέκευθον ἐλαύνων</l>
<l n="382">ὠκυτέρῃ μάστιγι· καὶ ἄχνυτο Φαῦνος ἀκούων.</l>
<l n="383">καὶ μόγις ἐν δαπέδῳ λασίης δεδραγμένος οὐρῆς</l>
<l n="384">κεκλιμένων ὤρθωσε δέμας κεκονιμένον ἵππων,</l>
<l n="385">καί τινα λυομένοιο παραΐξαντα λεπάδνου </l>
<l n="386">πῶλον ἄγων παλίνορσον ἐπεσφήκωσε χαλινῷ·</l>
<l n="387">στήσας δʼ ἔνθα καὶ ἔνθα παρεσσυμένων πόδας ἵππων</l>
<l n="388">ἅρματος ὕψι βέβηκε, καὶ ἴχνιον ἅρματι πήξας</l>
<l n="389">φρικαλέῃ μάστιξε τὸ δεύτερον ἵππον ἱμάσθλῃ·</l>
<pb id="v.3.p.64"/>
<l n="390">καὶ πλέον ἤλασε Φαῦνος ἐπισπέρχων δρόμον ἵππων, </l>
<l n="391">ὠκύτερον δʼ ἐδίωκε παροίτερον ἡνιοχῆα·</l>
<l n="392">καὶ φθαμένους ἐκίχησεν, ἐπεὶ μένος ἔμβαλεν ἵπποις</l>
<l n="393">ἵππιος ἐννοσίγαιος ἑὸν θρασὺν υἷα γεραίρων·</l>
<l n="394">στεινωπὴν δέ κέλευθον ἰδὼν παρὰ κοιλάδι πέτρῃ</l>
<l n="395">ἔμφρονα μῆτιν ὕφαινε δολοπλόκον, ὄφρα κιχήσας </l>
<l n="396">ἅρματι τεχνήεντι παραΐξειεν Ἀχάτην.</l>
<l n="397">ῥωγμὸς ἔην βαθύκολπος, ὃν ἐξέρρηξε κελεύθου</l>
<l n="398">χειμερίῃ μάστιγι Διὸς μετανάστιον ὕδωρ</l>
<l n="399">ἠερόθεν προχέοντος· ἐεργομένῳ δὲ ῥεέθρῳ</l>
<l n="400">ὄμβρου γειοτόμοιο ῥάχις κοιλαίνετο γαίης, </l>
<l n="401">ἧχτ μολὼν ἀέκων ἀνεσείρασε δίφρον Ἀχάτης,</l>
<l n="402">φεύγων ἀγχικέλευθον ἐπηλυσίην ἐλατῆρος·</l>
<l n="403">καὶ οἱ ἐπεσσυμένῳ τρομερὴν ἀνενείκατο φωνήν·</l>
<l n="404">‘Εἰσέτι, νήπιε Φαῦνε, τεοὶ ῥυπόωσι χιτῶνες,</l>
<l n="405">εἰσέτι σῶν ὀχέων ψαμαθώδεές εἰσι κορῶναι, </l>
<l n="406">οὔ πω σῶν ἐτίναξας ἀκοσμήτων κόνιν ἵππων·</l>
<l n="407">λύματα σεῖο κάθαιρε· τί σοι τόσον ἵππον ἐλαύνειν;</l>
<l n="408">μή σε πάλιν πίπτοντα καὶ ἀσπαίροντα νοήσω.</l>
<l n="409">τὸν <note n="1" place="unspecified" anchored="yes">to\n H. J. Rose, so\n MSS. and edd.</note> θρασὺν Ἀκταίωνα φυλάσσεο, μή σε κιχήσας</l>
<l n="410">ταυρείῃ σέο νῶτον ὑποστίξειεν ἱμάσθλῃ, </l>
<l n="411">μή σε πάλιν προκάρηνον ἀκονίζειε κονίῃ.</l>
<l n="412">εἰσέτι σῆς μεθέπεις κεχαραγμένα κύκλα παρειῆς·</l>
<l n="413">Φαῦνε, τί μαργαίνεις, ξυνήονα μῶμον ἀνάπτων</l>
<l n="414">πατρὶ Ποσειδάωνι καὶ Ἠελίῳ σέο πάππῳ;</l>
<l n="415">ἅζεό μοι Σατύρων φιλοκέρτομον ἀνθερεῶνα. </l>
<l n="416">Σειληνοὺς πεφύλαξο καὶ ἀμφιπόλους Διονύσου,</l>
<l n="417">μή σοι ἐπεγγελάσωσι καὶ αὐσταλέῳ σέο δίφρῳ.</l>
<l n="418">πῇ θρόνα; πῇ βοτάναι; πῇ φάρμακα ποικίλα Κίρκης;</l>
<l n="419">πάντά σε, πάντα λέλοιπεν, ὅτʼ εἰς δρόμον ἦλθες ἀγῶνος.</l>
<pb id="v.3.p.66"/>
<l n="420">τίς κεν ἀπαγγείλειεν ἀγήνορι σεῖο τεκούσῃ </l>
<l n="421">καὶ σέο κύμβαχον ἅρμα καὶ αὐχμώουσαν ἱμάσθλην;’</l>
<l n="422">τοῖον ἀπερροίβδησεν ἀγήνορα μῦθον Ἀχάτης,</l>
<l n="423">κερτομέων· νέμεσις δὲ τόσην ἐγράψατο φωνήν.</l>
<l n="424">καὶ σχεδὸν ἤλυθε Φαῦνος ὁμήλυδα δίφρον ἐλαύνων·</l>
<l n="425">ἅρματι δʼ ἅρμα πέλασσε, καὶ ἄξονι γόμφον ἀράσσων </l>
<l n="426">μεσσοπαγῆ συνέαξε βαλὼν τροχοειδέι κύκλῳ·</l>
<l n="427">καὶ τροχὸς αὐτοκύλιστος ἕλιξ ἐπεκέκλιτο γαίῃ,</l>
<l n="428">ἅρμασιν Οἰνομάοιο πανείκελος, ὁππότε κηροῦ</l>
<l n="429">θαλπομένου Φαέθοντι λυθεὶς ἀπατήλιος ἄξων</l>
<l n="430">ἱπποσύνην ἀνέκοπτε μεμηνότος ἡνιοχῆος. </l>
<l n="431">στεινωπὴν δὲ κέλευθον ἔχων ἀνέμιμνεν Ἀχάτης,</l>
<l n="432">εἰσόκε τετραπόρων ὑπὲρ ἄντυγος ἥμενος ἵππων</l>
<l n="433">ὠκυτέρῃ μάστιγι παρήλυθε Φαῦνος Ἀχάτην,</l>
<l n="434">οἷά περ οὐκ ἀίων· καὶ ἐκούφισε μᾶλλον ἱμάσθλην,</l>
<l n="435">μαστίζων ἀκίχητος ἐπειγομένων λόφον ἵππων· </l>
<l n="436">καὶ πέλεν Ἀκταίωνος ὀπίστερος, ὅσσα θορόντος</l>
<l n="437">δίσκου πεμπομένοιο πέλει δολιχόσκιος ὁρμή,</l>
<l n="438">ὃν βριαρῇ παλάμῃ δονέων αἰζηὸς ἰάλλει.</l>
<l n="439">λαοῖς δʼ ἔμεσε λύσσα· καὶ ἤρισαν ἄλλος ἐπʼ ἄλλῳ,</l>
<l n="440">συνθεσίας τεύχοντες ἀτεκμάρτου περὶ νίκης </l>
<l n="441">ἐσσομένης· τὰ δὲ δῶρα θυελλοπόδων χάριν ἵππων</l>
<l n="442">ἢ τρίπος ἠὲ λέβης ἢ φάσγανον ἠὲ βοείη·</l>
<l n="443">καὶ ναέτης ναετῆρι, φίλος δʼ ἐρίδαινεν ἑταίρῳ,</l>
<l n="444">γηραλέος δὲ γέροντι, νέῳ νέος, ἀνέρι δʼ ἀνήρ.</l>
<l n="445">ἦν δʼ ἔρις ἀμφοτέρων ἑτερόθροος, ὃς μὲν Ἀχάτην </l>
<l n="446">κυδαίνων, ἕτερος δὲ χερείονα Φαῦνον ἐλέγχων</l>
<l n="447">ἐν χθονὶ πεπτηῶτα κυλινδομένων ἀπὸ δίφρων,</l>
<l n="448">ἄλλος ἐριδμαίνων, ὅτι δεύτερος ἦεν Ἐρεχθεὺς</l>
<l n="449">εἰναλίου Τελχῖνος ὀπίστερος ἡνιοχῆος·</l>
<l n="450">ἄλλῳ δʼ ἄλλος ἔριζον, ὅτι φθαμένων δρόμον ἵππων </l>
<pb id="v.3.p.68"/>
<l n="451">ἀγχιφανὴς νίκησε πολύροπος ἀστὸς Ἀθήνης,</l>
<l n="452">Σκέλμιν ἔτι προθέοντα παραΐξας ἐλατῆρα.</l>
<l n="453">οὔ πω νεῖκος ἔληγε, καὶ ἔφθασεν ἐγγὺς Ἐρεχθεύς,</l>
<l n="454">ἵπποθς ἔνθα καὶ ἔνθα κατωμαδὸν αἰὲν ἱμάσσων·</l>
<l n="455">καὶ πολὺς ἱππείοιο διʼ αὐχένος ἔρρεεν ἱδρὼς </l>
<l n="456">καὶ λασίου στέρνοιο, καθʼ ἡνιόχοιο δὲ πυκναὶ</l>
<l n="457">αὐχμηραὶ ῥαθάμιγγες ἐπερρώοντο κονίης·</l>
<l n="458">ἅρματα δʼ ἀγχιπόροισιν ἐπέτρεχεν ἴχνεσιν ἵππων</l>
<l n="459">ἁλλομένῃ στροφάλιγγι· καὶ οὐ τροχόεντι σιδήρῳ</l>
<l n="460">λεπταλέης ἀτίνακτα τινάσσετο νῶτα κονίης. </l>
<l n="461">αὐτὰρ ὁ πωτήεντα μετὰ δρόμον ὑψόθι δίφρου</l>
<l n="462">εἰς μέσον ἦλθεν ἀγῶνος· ἑῷ δʼ ἔσμηξε χιτῶνι</l>
<l n="463">μυδαλέων ἱδρῶτα διαστάζοντα μετώπων·</l>
<l n="464">καὶ ταχὺς ἐκ δίφροιο κατήλε· μηκεδανὴν δὲ</l>
<l n="465">εἰς ζυγὸν εὐποίητον ἑὴν ἔκλινεν ἱμάσθλην· </l>
<l n="466">ἵπποθς δʼ Ἀμφιδάμας θεράπων λύεν· ὠκύτερος δὲ</l>
<l n="467">τερπομένῃ παλάμῃ πρμτάγρια κούφισε νίκης,</l>
<l n="468">ἰοδόκην καὶ τόξα καὶ εὐπήληκα γυναῖκα,</l>
<l n="469">πάλλων ἡμιτόμοιο μεσόμφαλα νῶτα βοείης.</l>
<l n="470">τῷ δʼ ἐπὶ δεύτερος ἦλθε θαλασσαίων ἐπὶ δίφρων </l>
<l n="471">Σκέλμις, ἐπισπέρχων Ποσιδήιον ἅρμα θαλάσσης,</l>
<l n="472">κύκλος ὅσον τροχόεις ἀπολείπεται ὠκέος ἵππου,</l>
<l n="473">τοῦ μὲν ἐπαΐσσοντος ἐπισσώτρων μόγις ἄκραι</l>
<l n="474">ἐκταδίης ψαύουσιν ἑλισσομένης τρίχες οὐρῆς·</l>
<l n="475">δεύτερα δʼ εἷλεν ἄεθλα, καὶ ὤρεγε Δαμναμενῆι </l>
<l n="476">ἔγκυον ἵππον ἔχειν, ζηλήμονι χειρὶ τιταίνων.</l>
<l n="477">καὶ τρίτος Ἀκταίων ἀνεκούφισε σύμβολα νίκης</l>
<l n="478">χρυσοφαῆ θώρηκα, παναίολον ἔργον Ὀλύμπου.</l>
<l n="479">τῷ δʼ ἐπὶ Φαῦνος ἵκανε· καὶ αὐτόθι δίφρον ἐρύσσας</l>
<l n="480">ὀμφαλὸν ἀργυρόκυκλον ἀνηέρταζε βοείης, </l>
<pb id="v.3.p.70"/>
<l n="481">αὐχμηρῆς μεθέπων ἔτι λείψανα κεῖνα κονίης.</l>
<l n="482">καὶ Σικελὸς θεράπων βραδυδινέος ἐγγύθι δίφρου</l>
<l n="483">χρυσοῦ δισσὰ τάλαντα κατηφέι δεῖξεν Ἀχάτῃ,</l>
<l n="484">οἰκτρὸν ἀγηνορέοντι φιλοστόργῳ Διονύσῳ.</l>
<l n="485">αὐτὰρ ὁ πυγμαχίης χαλεπῆς ἔστησεν ἀγῶνα· </l>
<l n="486">πρώτῳ μὲν θέτο ταῦρον ἀπʼ Ἰνδῴοιο βοαύλου</l>
<l n="487">δῶρον ἄγειν, ἑτέρῳ δὲ μελαρρίνων κτέρας Ἰνδῶν</l>
<l n="488">βάρβαρον αἰολόνωτον ἑλὼν κατέθηκε βοείην.</l>
<l n="489">ὀρθωθεὶς δʼ ἀγόρευεν ἀεθλητῆρας ἐπείγων,</l>
<l n="490">εὐπαλάμου δύο φῶτας ἐριδμαίνειν περὶ νίκης· </l>
<l n="491">‘Πυγμῆς οὗτος ἄεθλος ἀτειρέος· ἀθλοφόρῳ δὲ</l>
<l n="492">ἀνέρι νικήσαντι δασύτριχα ταῦρον ὀπάσσω,</l>
<l n="493">ἀνδρὶ δὲ νικηθέντι πολύπτυχον ἀσπίδα δώσω.’</l>
<l n="494">ὣς φαμένου Βρομίοιο σακέσπαλος ὦρτο Μελισσεύς,</l>
<l n="495">ἠθάδι πυγμαχίῃ μεμελημένος· εὐκεράου δὲ </l>
<l n="496">ἁψάμενος ταύροιο τόσην ἐφθέγξατο φωνήν·</l>
<l n="497">‘Ἐλθέτω, ὃς ποθέει σάκος αἰόλον· οὐ γὰρ ἐάσω</l>
<l n="498">ἄλλῳ πίονα ταῦρον, ἕως ἔτι χεῖρας ἀείρω.’</l>
<l n="499">ὣς φαμένου ξύμπαντας ἐπεσφρήγισσε σιωπή·</l>
<l n="500">Εὐρυμέδων δέ οἱ οἶος ἀνίστατο, τῷ πόρεν Ἑρμῆς </l>
<l n="501">ὄργανα πυγμαχίης γυιαλκέος, ὃς πάρος αἰεὶ</l>
<l n="502">πατρῴῳ μεμέλητο παρήμενος ἐσχαρεῶνι,</l>
<l n="503">Ἡφαιστηιάδης, σφυρήλατον ἄκμονα τύπτων.</l>
<l n="504">τὸν μὲν ἐριπτοίητος<note n="1" place="unspecified" anchored="yes"> So Mss.: e)riptoi/hton Ludsich.</note> ἀδελφεὸς ἄμφεπεν Ἄλκων,</l>
<l n="505">ζῶμα δέ οἱ παρέθηκε, καὶ ἥρμοσεν ἰξύι μίτρην, </l>
<l n="506">καὶ δολιχαῖς παλάμῃσι κασιγνήτοιο συνάπτων</l>
<pb id="v.3.p.72"/>
<l n="507">ἀζαλέων ἔσφιγξε περίπλοκον ὁλκὸν ἱμάντων.</l>
<l n="508">καὶ πρόμος εἰς μέσον ἦλθεν, ἑοῦ προβλῆτα προσώπου</l>
<l n="509">λαιὴν χεῖρα φέρων, σάκος ἔμφυτον· ἀντὶ δὲ λόγχης</l>
<l n="510">ποιητῆς παλάμης ταμεσίχροες ἦσαν ἱμάντες. </l>
<l n="511">αἰεὶ δʼ ἀντιπάλοιο φυλάσσετο δύσμαχον ὁρμήν,</l>
<l n="512">μή ποτέ μιν πλήξειε κατʼ ὀφρύος ἠὲ μετώπου,</l>
<l n="513">ἠέ μιν αἱμάξειε, τετυμμένον ἄρθρον ἀμύξας,</l>
<l n="514">ἠὲ διατμήξειε, κατὰ κροτάφοιο τυχήσας,</l>
<l n="515">εἰς μέσον ἐγκεφάλοιο νοήμονος ἄκρον ἀράξας, </l>
<l n="516">ἢ παλάμην τρηχεῖαν ἐπὶ κροτάφοισι τιταίνων</l>
<l n="517">ὄμματα γυμνώσειε λιπογλήνοιο προσώπου,</l>
<l n="518">ἠὲ δαφοινήεντος ἀρασσομένοιο γενείου</l>
<l n="519">ὀξυτέρων ἐλάσειε πολύστιχον ὄγμον ὀδόντων.</l>
<l n="520">ἔνθα μὲν Εὐρυμέδοντος ἐπεσσυμένοιο μελισσεὺς </l>
<l n="521">στήθεος ἄκρον ἔλασσεν· ὁ δὲ σχεδὸν ἄντα προσώπου</l>
<l n="522">χεῖρα μάτην ἐτίταινε, καὶ ἤμβροτεν ἠέρα τύπτων·</l>
<l n="523">καί μιν ἀεὶ τρομέων περιδέδρομε, κόλπον ἀμείβων,</l>
<l n="524">δεξιτερὴν γυμνοῖο κάτω μαζοῖο τιταίνων.</l>
<l n="525">ἄμφω δʼ εἰς ἓν ἵκανον ἐπήλυδες, ἄλλος ἐπʼ ἄλλῳ </l>
<l n="526">ἴχνεσι φειδομένοισι ποδὸς πόδα τυτθὸν ἀμείβων·</l>
<l n="527">χερσὶ δὲ χεῖρας ἔμιξαν· ἐπασσυτέρῃσι δὲ ῥιπαῖς</l>
<l n="528">φρικτὸς ὁμοπλεκέων ἐπεβόμβεε δοῦπος ἱμάντων</l>
<l n="529">ἀκροτάτην περὶ χεῖρα· χαρασσομένης δὲ παρειῆς</l>
<l n="530">αἱμαλέαις λιβάδεσσιν ἐφοινίχθησαν ἱμάντες· </l>
<l n="531">καὶ γενύων πέλε δοῦπος· ἐπὶ θρωσμῷ δὲ προσώπου</l>
<l n="532">εὐρυτέρου γεγαῶτος ἐκυμαίνοντο παρειαί,</l>
<l n="533">ὀφθαλμοὶ δʼ ἑκάτερθεν ἐκοιλαίνοντο προσώπου.</l>
<l n="534">Εὐρυμέδων μὲν ἔκαμνε Μελισσέος ἴδμονι τέχνῃ,</l>
<l n="535">ἄσχετον ἠελίοιο μένων ἀντώπιον αἴγλην, </l>
<l n="536">ὄμμα καταυγάζοντος· ἐπαΐξας δὲ Μελισσεὺς</l>
<pb id="v.3.p.74"/>
<l n="537">ὀξυτέρῃ στροφάλιγγι μετάρσιον ἴχνος ἀείρων</l>
<l n="538">ἄφνω γναθμὸν ἔτυψεν ὑπʼ οὔατος· αὐτὰρ ὁ κάμνων</l>
<l n="539">ὕπτιος αὐτοκύλιστος ἐρείσατο νῶτα κονίῃ,</l>
<l n="540">θυμολιπὴς μεθύοντι πανείκελος· εἶχε δὲ κόρσην </l>
<l n="541">κεκλιμένην ἑτέρωσε, καὶ αἵματος ἔπτυεν ἄχνην</l>
<l n="542">λεπτὰ παχυνομένοιο· λαβὼν δέ μιν ἐκτὸς ἀγῶνος</l>
<l n="543">στυγνὸς ὑπὲρ νώτοιο μετήγαγε σύγγονος Ἄλκων</l>
<l n="544">πληγῇ ἀμερσινόῳ βεβαρημένον. ἐσσύμενος δὲ</l>
<l n="545">Ἰνδῴην περίμετρον ἀνηέρταζε βοείην. </l>
<l n="546">καὶ διδύμους Διόνυσος ἀεθλητῆρας ἐπείγων</l>
<l n="547">ἀνδράσιν ἀθλοφόροισι πάλης κήρυξεν ἀγῶνα·</l>
<l n="548">καὶ τρίπος εἰκοσίμετρος ἀέθλιον ἵστατο νίκης</l>
<l n="549">πρώτῳ ἀεθλητῆρι· τίθει δʼ εἰς μέσσον ἀείρας</l>
<l n="550">ἀνθεμόεντα λέβητα χερείονι φωτὶ φυλάσσων. </l>
<l n="551">ὀρθωθεὶς δʼ ἰάχησε πάλιν σημάντορι φωνῇ·</l>
<l n="552">
<q direct="unspecified">Δεῦτε, φίλοι, καὶ τοῦτον ἐγείρατε καλὸν ἀγῶνα.</q>
</l>
<l n="553">ἔννεπε· κεκλομένου δὲ φιλοστεφάνου Διονύσου</l>
<l n="554">πρῶτος Ἀρισταῖος, μετέπειτα δὲ δεύτερος ἔστη</l>
<l n="555">Αἰακὸς εὐπαλάμοιο πάλης δεδαημένος ἔργα. </l>
<l n="556">ζώματι δὲ σκεπόωντες ἀθηήτου φύσιν αἰδοῦς</l>
<l n="557">γυμνοὶ ἀεθλεύοντες ἐφέστασαν· ἀμφότεροι δὲ</l>
<l n="558">πρῶτα μὲν ἀμφοτέρας παλάμας ἐπὶ δίζυγι καρπῷ</l>
<l n="559">σύμπλεκον ἔνθα καὶ ἔνθα, χυτῆς ἐπὶ νῶτα κονίης</l>
<l n="560">ἀλλήλους ἐρύοντες ἀμοιβαδίς, ἅμματι χειρῶν </l>
<l n="561">ἀκροτάτῳ σφίγξαντες· ἔην δʼ ἀμφίδρομος ἀνήρ,</l>
<l n="562">ἄνδρα παλινδίνητον ἄγων ἑτερόζυγι παλμῷ,</l>
<l n="563">ἕλκων ἑλκόμενός τε· συνοχμάζοντο γὰρ ἄμφω</l>
<l n="564">χερσὶν ἀμοιβαίῃσιν, ἐκυρτώσαντο δὲ δειρήν,</l>
<l n="565">μεσσατίῳ δὲ κάρηνον ἐπηρείδοντο μετώπῳ </l>
<l n="566">ἀκλινέες, νεύοντες ἐπὶ χθονός· ἐκ δὲ μετώπων</l>
<l n="567">θλιβομένων καμάτοιο προάγγελος ἔρρεεν ἱδρώς· </l>
<l n="568">ἀμφοτέρων δʼ ἄρα νῶτα κεκυφότα πήχεος ὁλκῷ</l>
<pb id="v.3.p.76"/>
<l n="572">δίζυγι συμπλεκέος παλάμης ἐτρίβετο δεσμῷ· </l>
<l n="573">σμῶδιξ δʼ αὐτοτέλεστος ἀνέδραμεν αἵματι θερμῷ,</l>
<l n="575">αἰόλα πορφύρουσα· δέμας δʼ ἐστίζετο φωτῶν. </l>
<l n="576">οἱ δὲ παλαισμοσύνης ἑτερότροπα μάγγανα τέχνης</l>
<l n="577">ἀλλήλοις ἀνέφαινον ἀμοιβαδίς· ἀντίβιον δὲ</l>
<l n="578">πρῶτος Ἀρισταῖος παλάμης πηχύνατο καρπῷ,</l>
<l n="579">ἐκ χθονὸς ὀχλίζων· δολίης δʼ οὐ λήθετο τέχνης</l>
<l n="580">Αἰακὸς αἰολόμητις, ὑποκλέπτοντι δὲ ταρσῷ </l>
<l n="581">λαιὸν Ἀρισταίοιο ποδὸς κώληπα πατάξας</l>
<l n="582">ὕπτιον αὐτοκύλιστον ὅλον περικάββαλε γαίῃ,</l>
<l n="583">ἠλιβάτῳ πρηῶνι πανείκελον· ἀμφὶ δὲ λαοὶ</l>
<l n="584">τηλίκον αὐχήεντα βοώμενον υἱέα Φοίβου</l>
<l n="585">ὄμμασι θαμβαλέοισιν ἐθηήσαντο πεσόντα. </l>
<l n="586">δεύτερος ἠέρταζε μετάρσιον ὑψόθι γαίης</l>
<l n="587">κουφίζων ἀμογητὶ πελώριον υἷα Κυρήνης</l>
<l n="588">Αἰακός, ἐσσομένην ἀρετὴν τεκέεσσι φυλάσσων,</l>
<l n="589">ἀκαμάτῳ Πηλῆι καὶ εὐρυβίῃ Τελαμῶνι,</l>
<l n="590">ἀγκὰς ἔχων, οὐ νῶτον ἢ ὄρθιον αὐχένα κάμπτων, </l>
<l n="591">πήχεσιν ἀμφοτέροισι μεσαίτατον ἄνδρα κομίζων,</l>
<l n="592">ἶσον ἀμειβόντεσσιν ἔχων τύπον, οὕς κάμε τέκτων</l>
<l n="593">πρηΰνων ἀνέμοιο θυελλήεσσαν ἀνάγκην.</l>
<l n="594">καὶ πελάσας ὅλον ἄνδρα περιστρωθέντα κονίῃ</l>
<l n="595">Αἰακὸς ἀντιπάλοιο μέσων ἐπεβήσατο νώτων </l>
<l n="596">καὶ πόδα πεπταμένης διὰ γαστέρος ἐκταδὰ πέμπων,</l>
<l n="597">καμπύλον ἀκροτάτῳ περὶ γούνατι δέσμα συνάπτων,</l>
<l n="598">ταρσῷ ταρσὸν ἔρειδε παρὰ σφυρὸν ἄκρον ἑλίξας·</l>
<l n="599">καὶ ταχὺς ἀντιβίου τετανυσμένος ὑψόθι νώτων,</l>
<pb id="v.3.p.78"/>
<l n="601">αὐχένι δεσμὸν ἔβαλλε βραχίονι, δάκτυλα κάμψας· </l>
<l n="568">μυδαλέῳ δʼ ἱδρῶτι χυτὴν ἔρραινε κονίην, </l>
<l n="569">αὐχμηρῇ ψαμάθῳ διερὴν ῥαθάμιγγα καθαίρων, </l>
<l n="570">μὴ διολισθήσειε περίπλοκος ἅμματι χειρῶν </l>
<l n="571">θερμὴν τριβομένοιο κατʼ αὐχένος ἰκμάδα πέμπων. </l>
<l n="602">τοῦ δὲ πιεζομένοιο συνέρρεον ὀξέι παλμῷ </l>
<l n="603">κεκριμένοι κήρυκες, ὀπιπευτῆρες ἀγῶνος,</l>
<l n="604">μή μιν ἀποκτείνειεν ὁμόζυγι πήχεος ὁλκῷ.</l>
<l n="605">οὐ γὰρ ἔην τότε θεσμὸς ὁμοίιος, ὃν πάρος αὐτοὶ </l>
<l n="606">ὀψίγονοι φράσσαντο, τιταινομένων ὅτε δεσμῶν</l>
<l n="607">αὐχενίων πνικτῆρι πόνῳ βεβαρημένος ἀνὴρ</l>
<l n="608">νίκην ἀντιπάλου μνηστεύεται ἔμφρονι σιγῇ,</l>
<l n="609">ἀνέρα νικήσαντα κατηφέι χειρὶ πατάξας. <note n="1" place="unspecified" anchored="yes">So MSS.: kaqa/yas Ludsich.</note>
</l>
<l n="610">καὶ τρίπον εἰκοσίμετρον ἐπηχύναντο λαβόντες </l>
<l n="611">Μυρμιδόνες, θεράποντες ἀεθλοφόρου βασιλῆος·</l>
<l n="612">Ἀκταίων δὲ λέβητα ταχίονι κούφισε ῥιπῇ,</l>
<l n="613">δεύτερα πατρὸς ἄεθλα κατηφέι χειρὶ κομίζων.</l>
<l n="614">καὶ τότε Βάκχος ἔθηκε ποδῶν ταχυτῆτος ἀγῶνα·</l>
<l n="615">πρώτῳ ἀεθλητῆρι τιθεὶς κειμήλια νίκης </l>
<l n="616">ἀργύρεον κρητῆρα δορικτήτην τε γυναῖκα,</l>
<l n="617">δευτέρῳ αἰολόδειρον ἐθήκατο Θεσσαλὸν ἵππον,</l>
<l n="618">καὶ πυμάτῳ ξίφος ὀξὺ σὺν εὐτμήτῳ τελαμῶνι.</l>
<l n="619">ὀρθωθεὶς δʼ ἀγόρευε, ποδώκεας ἄνδρας ἐπείγων·</l>
<l n="620">
<q direct="unspecified">Ἀνδράσιν ὠκυπόροισιν ἀέθλια ταῦτα γενέσθω.</q>
</l>
<l n="621">ὣς φαμένου</l>
<l n="622">Δικταῖος ἐθήμονα γούνατα πάλλων...</l>
<pb id="v.3.p.80"/>
<l n="623">τῷ δʼ ἐπὶ ποικιλόμητις ἀνέδραμεν ὠκὺς Ἐρεχθεύς,</l>
<l n="624">Παλλάδι Νικαίῃ μεμελημένος, αὐτὰρ ἐπʼ αὐτῷ</l>
<l n="625">Πρίασος ὠκυπόδης, Κυβεληίδος ἀστὸς ἀρούρης.</l>
<l n="625">τοῖσι μὲν ἐκ βαλβῖδος ἔην δρόμος· Ὠκύθοος δὲ </l>
<l n="626">πρῶτος ἀελλήεντι ποδῶν κουφίζετο παλμῷ,</l>
<l n="627">ἰθυτενῆ προκέλευθον ἔχων δρόμον· ἐσσύμενος δὲ</l>
<l n="628">δεύτερος ἀγχικέλευθος, ὀπίστερος ἦεν Ἐρεχθεύς,</l>
<l n="629">γείτονος Ὠκυθόοιο μετάφρενον ἄσθματι βάλλων,</l>
<l n="630">καὶ κεφαλὴν θέρμαινε· φιληλακάτοιο δὲ κούρης </l>
<l n="631">οἷα κανὼν στέρνοιο πέλει μέσος, ὅν τινι μέτρῳ</l>
<l n="632">παρθένος ἱστοπόνος τεχνήμονι χειρὶ τανύσσῃ,</l>
<l n="633">Ὠκυθόου πέλε τόσσον ὀπίστερος· ἀμφὶ δὲ γαίῃ</l>
<l n="634">ἴχνια τύπτε πόδεσσι, πάρος κόνιν ἀμφιχυθῆναι.</l>
<l n="635">καί νύ κεν ἀμφήριστος ἔην δρόμος· ἀλλὰ πορείην </l>
<l n="636">μιμηλὴν ἰσόμετρον ἰδὼν ἐτιταίνετο ταρσῷ</l>
<l n="637">κουφοτέρῳ, καὶ φῶτα παρέδραμε μείζονι μέτρῳ,</l>
<l n="638">ὁππόσον ἀνέρος ἴχνος· ὅθεν τρομέων περὶ νίκης</l>
<l n="639">τοῖον ἔπος βοόων Βορέην ἱκέτευεν Ἐρεχθεύς·</l>
<l n="640">‘Γαμβρέ, τεῷ χραίσμησον Ἐρεχθέι καὶ σέο νύμφῃ, </l>
<l n="641">εἰ μεθέπεις γλυκὺν οἶστρον ἐμῆς ἔτι παιδὸς Ἐρώτων·</l>
<l n="642">δός μοι σῶν πτερύγων βάλιον δρόμον εἰς μίαν ὤρην,</l>
<l n="643">Ὠκύθοον ταχύγουνον ἴνα προθέοντα παρέλθω.’</l>
<l n="644">ὣς φαμένου Βορέης ἱκετήσιον ἔκλυε φωνήν,</l>
<l n="645">καί μιν ἐυτροχάλοιο ταχίονα θῆκεν ἀέλλης. </l>
<l n="646">τρεῖς μὲν ἐπερρώοντο ποδῶν ἀνεμώδεϊ παλμῷ,</l>
<l n="647">ἀλλʼ οὐκ ἶσα τάλαντα· καὶ ὁππόσον ὠκέι ταρσῷ</l>
<l n="648">Ὠκυθόου προθέοντος ὀπίστερος ἦεν Ἐρεχθεύς,</l>
<l n="649">τόσσον ἀελλήεντος Ἐρεχθέος ἔπλετο γείτων</l>
<l n="650">Πρίασος αὐχήεις, Φρύγιον γένος. ἐσσυμένων δὲ </l>
<l n="651">ὁππότε λοίσθιος ἦεν ἔτι δρόμος ἅλματι ταρσῶν,</l>
<pb id="v.3.p.82"/>
<l n="652">Ὠκύθοος ταχύγουνος ἐπωλίσθησε κονίῃ,</l>
<l n="653">ἧχι βοῶν πέλεν ὄνθος ἀθέσφατος, οὓς παπά τύμβῳ</l>
<l n="654">Μυγδονίῃ Διόνυσος ἀπηλοίησε μαχαίρῃ·</l>
<l n="655">ἀλλὰ παλιννόστοιο ποδὸς ταχυσδινέι παλμῷ </l>
<l n="658">Ὠκύθοος πεφόρητο μετάλμενος· ἐσσυμένως δὲ </l>
<l n="659">ἀντιπάλου προθέοντος ἐπήλυδα ταρσὸν ἀμείβων, </l>
<l n="656">εἰ τότε βαιὸς ἔην ἔτκ που δρόμος, ᾗ τάχα βαίνων </l>
<l n="657">ἢ πέλεν ἀμφήριστος ἢ ἔφθασεν ἀστὸν Ἀθἠνης. </l>
<l n="660">καὶ κτέρας αἰολόνωτον ἐκούφισεν ὠκὺς Ἐροχθεύς, </l>
<l n="661">Σιδόνιον κρητῆρα τετυγμένον· Ὠκύθοος δὲ</l>
<l n="662">εἴρυοε Θεσσαλὸν ἵππον· ὁ δὲ τρίτος ἠρέμα βαίνων</l>
<l n="663">Πρίασος ἆορ ἔδεκτο σὺν ἀρυγρέῳ τελαμῶνι.</l>
<l n="664">καὶ Σατύρων ἐγέλασσε χορὸς φιλοπαίγμονι θυμῷ,</l>
<l n="665">παπταίνων Κορύβαντα χυτῇ ῥυπόωντα κονίῃ, </l>
<l n="666">ὄνθον ἀποπτύοντα κατάρρυτον ἀνθερεῶνος.</l>
<l n="667">καὶ σόλον αὐτοχόωνον ἄγων ἐπέθηκεν ἀγῶνι</l>
<l n="668">δισκοβόλους Διόνυσος ἀκοντιστῆρας ἐπείγων·</l>
<l n="669">πρώτῳ μὲν δύο δοῦρα σὺν ἱπποκόμῳ τρυφαλείῃ</l>
<l n="670">θῆκεν ἄγων, ἑτέρῳ δὲ διαυγέα κυκλάδα μίτρην, </l>
<l n="671">καὶ τριτάτῳ φιάλην, καὶ νεβρίδα θῆκε τετάρτῳ,</l>
<l n="672">ἣν χρυσέῃ κληῖδι Διὸς περονήσατα χαλκεύς.</l>
<l n="673">ὀρθωθεὶς δʼ ἀνὰ μέσσον ἐγερσινόῳ φάτο φωιῇ·</l>
<l n="674">
<q direct="unspecified">Οὗτος ἀγὼν ἐπὶ δίσκον ἀεθλητῆρας ἐπείγει.</q>
</l>
<l n="675">ὣς φαμένου Βρομίοιο σακέσπαλος ὦρτο Μεγισσεύς, </l>
<l n="676">τῷ δʼ ἐπὶ δεύτερος ἦλθεν ἀερσιπόδης Ἁλιμήδης,</l>
<l n="677">καὶ τρίτος Εὐρυμέδων καὶ τέτρατος ἤλυθρν Ἄκμων·</l>
<l n="678">καὶ πίσυρες στοκχησὸν ἐφέστοασαν ἄλλος ἐπʼ ἄλλῳ.</l>
<pb id="v.3.p.84"/>
<l n="679">καὶ σόλον εὐδίωητον ἑλὼν ἔρριψε Μελισσεύς·</l>
<l n="680">Σειληνοὶ δʼ ἐγέλασσαν ὀλίζονα φωτὸς ἐρωήν. </l>
<l n="681">δεύτερος Εὐρυμέσων παλάμην ἐπερείσατο δίσκῳ...</l>
<l n="682">καὶ σόλον εὐδίνητον ἑλὼν νωμήτορι καρπῷ</l>
<l n="683">βριθὺ βέλος προέηκε περίτροχον εὔλοφος Ἄκμων·</l>
<l n="684">καὶ βέλος ἠερόφοιτον ἐπέτρεχε σύνσρομον αὔραις,</l>
<l n="685">καὶ σκοπὸν Εὐρυμέδοντος ὑπέρβαλε μείζονι μέτρῳ </l>
<l n="686">ὀξείῃ στρογάιγγι· καὶ ὑψιπόδης Ἁλιμήδης</l>
<l n="687">εἰς σκοπὸν ἠκόντιξεν ἐν ἠερι δίσκον ἀλήτην·</l>
<l n="688">καὶ σόλος ἠερίῃσιν ἐπερροίζησεν ἀέλλαις</l>
<l n="689">ἐκ βριαρῆς παλάμης πεφορημένος, ὡς ἀπὸ τόξου</l>
<l n="690">ἵπταται ἀσταθέεσσι βέλος δεδονημένον αὔραις </l>
<l n="691">ὄρθιον· ἠερόθεν δὲ πεσὼν ἐκυκίνσετο γαίῃ</l>
<l n="692">ἅλματι τηλεπόρῳ, πεφορημένος εἰσέτι παλμῷ</l>
<l n="693">χειρὸς ἐυστρέτοιο, φέρων αὐτόσσυτον ὁρμήν,</l>
<l n="694">εἰσόκε σήματα πάντα παρέσπαμεν· ἀγρόμενοι δὲ</l>
<l n="695">πάντες ἐπεσμαράγησαν ὀπιπευτῆρες ἀγῶνος, </l>
<l n="696">ἁλλομένου δίσκοιο τεθηπότες ἄστατον ὁρμήν.</l>
<l n="697">καὶ δονέων δύο δοῦρα σὺν ὑψιλόφῳ τρυχαλείῃ</l>
<l n="698">διπλόα δῶρα κόμιζεν ἀγηνορέων Ἀλιμήδης·</l>
<l n="699">ἄκμων δʼ εἰλιπόδης χρυσαυγέα κούφισε μίτρην·</l>
<l n="700">καὶ τρίτος Εὐρυμέδων φιάλην ἀπύρωτον ἀείρας </l>
<l n="701">ἀμφίθετον κτέρας εἷλε· κατηφιόων δὲ προσώτπῳ</l>
<l n="702">νεβρίδα ποικλόνωτον ἀνηέρταζε Μελισσεύς.</l>
<l n="703">καὶ προμάχοις Διόνυσος ἀέθλια θήκατο τόξου,</l>
<l n="704">εὐστοχίης ἀνάθημα· καὶ ἑπταέτηρον ἐρύσσας</l>
<l n="705">ἡμίονον ταλαεργὸν ἐνεστήριξεν ἀγῶνι, </l>
<l n="706">καὶ δέπας εὐποίητον ἀέθλιον ἵστατο νίκης</l>
<l n="707">ἀνδρὶ χερειοτέρῳ πεφυλαγμένον. Εὐρύαλος δὲ</l>
<l n="708">νήιον ὀρθώσας περιμήκετον ἱστὸν ἀρούρῃ</l>
<l n="709">στῆσεν ὑπέρ δαπέδου ψαμαθώδεος, ὑψιφανῆ δὲ</l>
<pb id="v.3.p.86"/>
<l n="710">δέσμιον ᾐώρησε πελειάδα σύμπλοκον ἱστῷ, </l>
<l n="711">λεπραλέον δισσοῖσι μίτον περὶ ποσσὶν ἑλίξας.</l>
<l n="712">καὶ θεὸς ἀγρομένοις ἐναγώνιον ἴαχε φωνήν,</l>
<l n="713">εἰς σκοπὸν ἠερόφοιτον ὀιστευτῆρας ἐπείγων·</l>
<l n="714">‘ὃς μὲν ὀιστεύσειε πελειάδος ἄκρα τορήσας,</l>
<l n="715">ἡμίονον φερέτω πολυαλφέα, μάρτυρα νίκης· </l>
<l n="716">ὃς δὲ παραπλάζοιτο πελειάδος εἰς σκοπὸν ἕλκων,</l>
<l n="717">ὄρνιν ἐυγλώχινι λιπὼν ἀχάρακτον ὀιστῷ,</l>
<l n="718">ἄκρα δὲ μηρίνθοιο βαλών πτερόεντι βελέμνῳ,</l>
<l n="719">ἥσσονα τοξεύσειε καὶ ἥσσονα δῶρα δεχέσθω·</l>
<l n="720">ἀντὶ γὰρ ἡμιόνου δέπας οἴσετοι, ὄφρά κε Φοίβῳ </l>
<l n="721">τοξοφόρῳ σπείσειε καὶ οἰνοχύτῳ Διονύσῳ.’</l>
<l n="722">τοῖον ἔπος βοόωντος ἐχεκτεάνοιο Λυαίου</l>
<l n="723">εὐχαίτης Ὑμέναιος ἑκηβόλος εἰς μέσον ἔστη...</l>
<l n="724">εἰς σκοπὸν ἰθυκέλευθον ἄγων ἀντώπιον ἱστοῦ,</l>
<l n="725">Κνώσσια τόξα φέρων τετανυαμένα κυκλάδι νευρῇ, </l>
<l n="726">Ἀστέριος προέηκε βέλος κλήροιο τυχήσας,</l>
<l n="727">καὶ τύχε μηρίνθοιο· δαϊζομένης δὲ βελέμνῳ</l>
<l n="728">ἠερίη πεφόρητο μεφόρητο μετάρσιος ὄρνις ἀλήμων·</l>
<l n="729">καὶ μίτος εἰς χθόνα πῖπτε. διʼ ὑψιπόρου δὲ κελεύθου</l>
<l n="730">ὄμμα φέρων ἑλικηδόν, ὑπἐρ νεφέων δὲ δοκεύων </l>
<l n="731">τοξευτὴρ Ὑμέναιος έτοιμοτάτης ἀπὸ νευρῆς</l>
<l n="732">εἰς σκοπὸν ἠερόφοιτον ὑπηνέμιον βέλος ἕλκων</l>
<l n="733">ὀξύτερον προέηκε, πελειάδος ἄντα τιταίνων·</l>
<l n="734">καὶ πτερόεις πεπότητο διʼ ἠέρος ἰὸς ἀλήτης</l>
<l n="735">ἀκροφανής, μέσα νῶτα παραξύων νεφελάων, </l>
<l n="736">συρίζων ἀνέμοιοι· βέλος δʼ ἴθυνεν Ἀπόλλων</l>
<l n="737">πιστὰ φέρων δυαέρωτι κασιγνήτῳ Διονύσῳ·</l>
<l n="738">ἱπταμένης δʼ ἐτύχησε πελειάδος, ἐσσυμένης δὲ</l>
<l n="739">στήθεος ἄκρον ἔτυψε· βαρυνομένου δὲ καρήνου</l>
<l n="740">ὄρνις ἀελλήεσσα διʼ ἠέρος ἔμπεσε γαίῃ· </l>
<pb id="v.3.p.88"/>
<l n="741">ἡμιθανὴς δὲ πέλεια περὶ πτερὰ πάλλε κονὶῃ,</l>
<l n="742">ποσσὶ περισκοίρουσα χοροπλεκέος Διονύσου.</l>
<l n="743">καὶ θεὸς ἡβητῆρος ἀναθρῴσκων ἐπὶ νίκῃ</l>
<l n="744">χεῖρας ἐπεπλατάγησεν ἐπικλάγξας Ὑμεναίῳ·</l>
<l n="745">ξυνοὶ δʼ εἰν ἑνὶ πάντες1, ὅσοι παρέμιμνον ἀγῶνι, </l>
<l n="746">ἀγχινεφῆ θάμβησαν ἑκηβολίην Ὑμεναίου.</l>
<l n="747">καὶ γελόων Διόνυσος ἑαῖς παλάμῃσιν ἐρύσσας</l>
<l n="748">ἡνίονον πόρε δῶρον ὀφειλομένην Ὑμεναίῳ·</l>
<l n="749">καὶ γέρας Ἀστερίοιο δέπας κούφιζον ἑταῖροι.</l>
<l n="750">καὶ φιλίην ἐπὶ δῆριν ἀκοντιοτῆρας ἐμεἰγων </l>
<l n="751">Ἰνδικὰ Βάκχος ἄεθλα φέρων παρέθηκεν ἀγῶνι,</l>
<l n="752">διχθαδίην κνημῖδα καὶ Ἰνσῴης λίθον ἅλμης.</l>
<l n="753">ὀρθωθεὶς δʼ ἀγόρευε, δύω δʼ ἐκέλευσε μαχηταῖς,</l>
<l n="754">ὄφρα μόθῳ παίζοντι καὶ οὐ κτείνοντι σιδήρῳ</l>
<l n="755">μιμηλήν τελέσωσιν ἀναίμονος εἰκόνα χάρμης· </l>
<l n="756">‘Οὗτος ἀγὼν δύο φῶτας ἀκοντιστῆρας ἐγείρων</l>
<l n="757">μείλιχον οἶδεν Ἄρηα καὶ κὐδιόωσαν Ἐνυώ.’</l>
<l n="758">ὣς φαμένου Βρομίοιο σιδήρεα τεύχεα πάλλων</l>
<l n="759">Ἀστέριος κεκόρθς2το, καὶ Αἰακὸς εὶς μέσον ἔστη</l>
<l n="760">χάλκεον ἔγχος ἔχων, πολυδαίδαλον ἀσπίδα πάλλων, </l>
<l n="761">οἷα λέων ἄγραυλος ἐπαΐσσων τινὶ ταύρῳ</l>
<l n="762">ἢ συΐ λαχνήεντι· σιδηρείῳ δέ χιτῶνι</l>
<l n="763">εἰς μέσον ἐρρώοντο καλυψάμενοι δέμας ἄμφω</l>
<l n="764">Ἄρεος αἰχμητῆρες· ὁ μὲν δόρθ θοῦρον ἰάλλων</l>
<l n="765">Ἀστέριος, Μίνωος ἔχων πατρώιον ἀλκήν, </l>
<l n="766">οὔτασε δεξιτεροῖο βραχίονος ἄκρον ἀμύξας·</l>
<l n="767">ὃς δὲ κατʼ ἀσοαράγοιο σιδήρεον ἔγχος ἀείρων</l>
<l n="768">Αἰακός, ὑψιμέδοντος ἑοῦ Διὸς ἄξια ῥέξων,</l>
<l n="769">νύξαι μὲν μενέαινε μεσαίτατον ἀνθερεῶνα·</l>
<l n="770">ἀλλά ἑ Βάκχος ἔρυκε καὶ ἥρπασε φοίνιον αἰχμήν, </l>
<pb id="v.3.p.90"/>
<l n="771">αὐχένα μὴ πλήξειεν ἀκοντιστῆρι σιδήρῳ·</l>
<l n="772">ἀμφοτέρους δʼ ἀνέκοψε καὶ ἴαχε θυιάδι φωνῇ·</l>
<l n="773">‘Ῥίψατε τεύχεα ταῦτα φίλην στήσαντς Ἐνυώ·</l>
<l n="774">ἄρθμιος οὗτος Ἄπης, καὶ ἀνούτατοί εἰσιν ἀγῶνες.’</l>
<l n="775">ἔννεπεν· ἐγρεμόθου δὲ λαβὼν πρεσβήια νίκης </l>
<l n="776">Αἰακὸς αὐχήεις χρυσέας κνημῖδας ἀείρων</l>
<l n="777">δῶκεν ἑῷ θεράποντι· καὶ ὕστερα δῶρα κομίζων</l>
<l n="778">Ἀστέριος κούφιζε δορικτήτην λίθον Ἰνδῶν.</l>
</div1>
<pb id="v.3.p.92"/>
<div1 type="book" n="38">
<argument>
<l n="1">ἧχι τριηκοστὸν πέλεν ὄγδοον, αἴθοπι δαλῷ</l>
<l n="2">δειλαίου Φαέθοντος ἔχεις μόρον ἡνιοχῆος.</l>
</argument>
<l n="1">λῦτο δʼ ἀγών· λαοὶ δὲ μετήιον ἔνδια λόχμης,</l>
<l n="2">καὶ σφετέραις κλισίῃσιν ὁμίλεον· ἀγρονόμοι δὲ</l>
<l n="3">Πᾶνες ἐναυλίζοντο χαραδραίοισι μελάθροις,</l>
<l n="4">αὐτοπαγῆ ναίοντες ἐρημάδος ἄντρα λεαίνης</l>
<l n="5">ἑσπέριοι· Σάτυροι δὲ δεδυκότες εἰς σπέος ἄρκτου </l>
<l n="6">θηγαλέοις ὀνύχεσσι καὶ οὐ τμητῆρι σιδήρῳ</l>
<l n="7">πετραίην ἐλάχειαν ἐκοιλαίνοντο χαμεύνην,</l>
<l n="8">εἰσόκεν ὄρθρος ἔλαμψε σελασφόρος, ἀρτιφανὲς δὲ</l>
<l n="9">ἀμφοτέροις ἀνέτελλε γαληναίης φάος Ἠοῦς,</l>
<l n="10">Ἰνδοῖς καὶ Σατύροισιν· ἐπεὶ τότε κυκλάδι νύσσῃ </l>
<l n="11">Μυγδονίου πολέμοιο καὶ Ἰνδῴοιο κυδοιμοῦ</l>
<l n="12">ἀμβολίην ἐτάνυσσεν ἕλιξ χρόνος· οὐδέ τις αὐτοῖς</l>
<l n="13">οὐ φόνος, οὐ τότε δῆρις· ἔκειτο δὲ τηλόθι χάρμης</l>
<l n="14">Βακχιὰς ἑξαέτηρος ἀραχνιόωσα βοείη.</l>
<l n="15">ἀλλʼ ὅτε δὴ πολέμων ἔτος ἕβδομον ἤγαγον Ὧραι, </l>
<l n="16">οὐράνιον τότε σῆμα προάγγελον οἴνοπι Βάκχῳ</l>
<l n="17">φαίνετο, θάμβος ἄπιστον· ἐπεὶ ζόφος ἤματι μέσσῳ</l>
<l n="18">ἀπροϊδὴς τετάνυστο, κελαινιόωντι δὲ πέπλῳ</l>
<pb id="v.3.p.94"/>
<l n="19">κρυπτόμενον Φαέθοντα μεσημβριὰς εἶχεν ὀμίχλη,</l>
<l n="20">κλεπτομένης δʼ ἀκτῖνος ἐπεσκιόωντο κολῶναι· </l>
<l n="21">καὶ πολύς ἔνθα καὶ ἔνθα κατήριπε πυρσὸς ἀλήτης,</l>
<l n="22">ἅρματος οὐρανίοιο κατάρρυτος· ἄκρα δὲ γαίης</l>
<l n="23">μυρίος ἔκλυσεν ὄμβρος, ἐκυμαίνοντο δὲ πέτραι</l>
<l n="24">ἠερίαις λιβάδεσσιν, ἕως μόγις ὑψόθι δίφρου</l>
<l n="25">ὑψιφανὴς ἀνέτελλε πάλιν πυρόεις Ὑπερίων. </l>
<l n="26">Βάκχῳ δʼ ἀσχαλόωντι διʼ ἠέρος αἴσιος ἔπτη</l>
<l n="27">αἰετὸς ὑψικέλευθος, ὄφιν κερόεντα κομίζων</l>
<l n="28">θηγαλέοις ὀνύχεσσιν· ὁ δὲ θρασὺν αὐχένα κάμπτων</l>
<l n="29">κύμβαχος αὐτοκύλιστος ἐπωλίσθησεν Ὑδάσπῃ.</l>
<l n="30">καὶ τρομερὴ νήριθμον ὅλον στρατὸν εἶχε σιωπή· </l>
<l n="31">Ἴδμων δʼ αἰολόμητις, ἐπεὶ μάθεν ὄργια Μούσης</l>
<l n="32">οὐρανίης εὔκυκλον ἐπισταμένης ἴτυν ἄστρων,</l>
<l n="33">ἄτρομος ἵστατο μοῦνος, ἐπεὶ μάθεν ἴδμονι τέχνῃ</l>
<l n="34">συμπλεκέος Φαέθοντι κατάσκια κύκλα Σελήνης,</l>
<l n="35">καὶ φλόγα πορφύρουσαν ὑπὸ ζοφοειδέι κώνῳ </l>
<l n="36">κλεπτομένου Φαέθοντος ἀθηήτοιο πορείης,</l>
<l n="37">καὶ πάταγον βρονταῖον ἀρασσομένων νεφελάων,</l>
<l n="38">αἰθέριον μύκημα, καὶ ἀστράπτοντα κομήτην,</l>
<l n="39">καὶ δοκίδων ἀκτῖνα, καὶ ἔμπυρον ἅλμα κεραυνοῦ</l>
<l n="40">τοῖα παρʼ Οὐρανίης δεδαημένος ἔργα θεαίνης </l>
<l n="41">ἵστατο θαρσήεσσαν ἔχων φρένα· γυῖα δʼ ἑκάστου</l>
<l n="42">λύετο· μαντιπόλος δὲ γέρων γελόωντι προσώπῳ</l>
<l n="43">Ἴδμων ἐμπεδόμυθον ἔχων ἐπὶ χείλεσι πειθὼ</l>
<l n="44">λαὸν ὅλον θάρσυνεν, ὅτι χρονίοιο κυδοιμοῦ</l>
<l n="45">ἐσσομένην μετὰ βαιὸν ἐπίστατο γείτονα νίκην. </l>
<l n="46">καὶ Φρύγιον πολύιδριν ἀνείρετο μάντιν Ἐρεχθεύς,</l>
<pb id="v.3.p.96"/>
<l n="47">σύμβολα παπταίνων ὑπάτου Διός, εἰ πέλε χάρμης</l>
<l n="48">αἴσια δυσμενέεσσιν ἢ Ἰνδοφόνῳ Διονύσῳ,</l>
<l n="49">οὐ τόσον ὑσμίνης ποθέων τέλος, ὅσσον ἀκοῦσαι</l>
<l n="50">μυστιπόλοις ὀάροισι μεμηλότα μῦθον Ὀλύμπου, </l>
<l n="51">καὶ στίχας ἀστραίων ἑλίκων καὶ κυκλάδα μήνην,</l>
<l n="52">καὶ δύσιν ἠματίην Φαεθοντίδος ἄμμορον αἴγλης</l>
<l n="53">κλεπτομένης. αἰεὶ δὲ θεορρήτων περὶ μύθων</l>
<l n="54">Ἀτθίδος ἀρχαίης φιλοπευθέες εἰσὶ πολῖται.</l>
<l n="55">οὐδὲ γέρων ἀμέλησε θεοπρόπος, ἀλλὰ Λυαίου </l>
<l n="56">σείων Εὔια θύρσα καὶ οὐ Πανοπηίδα δάφνην</l>
<l n="57">τοῖον ἔπος μαντῷον ἀνήρυγεν ἀνθερεῶνος·</l>
<l n="58">‘Εἰσαΐειν ἐθέλεις φρενοθελγέα μῦθον, Ἐρεχθεῦ,</l>
<l n="59">ὃν μοῦνοι δεδάασι θεοὶ ναετῆρες Ὀλύμπου;</l>
<l n="60">λέξω δʼ, ὥς με δίδαξεν ἐμὸς δαφναῖος Ἀπόλλων. </l>
<l n="61">μὴ στεροπὴν τρομέοις, μὴ δείδιθι πυρσὸν ἀλήτην,</l>
<l n="62">μὴ δρόμον Ἠελίου ζοφοειδέα, μηδὲ Λυαίου</l>
<l n="63">νίκης ἐσσομένης πρωτάγγελον ὄρνιν Ὀλύμπου·</l>
<l n="64">ὡς ὅ γε θηγαλέων ὀνύχων κεχαραγμένος αἰχμαῖς,</l>
<l n="65">ἅρπαγος οἰωνοῖο πεπαρμένος ὀξέι ταρσῷ, </l>
<l n="66">εἰς προχοὰς ποταμοῖο δράκων ὤλισθε κεράστης,</l>
<l n="67">καὶ νέκυν ἑρπηστῆρα γέρων ἔκρυψεν Ὑδάσπης,</l>
<l n="68">οὕτω Δηριάδην πατρώιον οἶδμα καλύψει</l>
<l n="69">εἴκελον εἶδος ἔχοντα βοοκραίρῳ γενετῆρι.’</l>
<l n="70">τοῖα γέρων ἀγόρευε θεηγόρος· ἀμφὶ δὲ μύθῳ </l>
<l n="71">μαντιπόλῳ γήθησεν ὅλος στρατός· ἔξοχα δʼ ἄλλων</l>
<l n="72">θαύματι χάρμα κέρασσεν ἀμήτορος ἀστὸς Ἀθήνης,</l>
<l n="73">τοῖος ἐὼν γλυκερῇσιν ἐπʼ ἐλπίσιν, ὡς ἐνὶ μέσσῳ</l>
<l n="74">κωμάζων Μαραθῶνι μετʼ Ἄρεα Δηριαδῆος.</l>
<l n="75">καὶ τότε μουνωθέντι φιλοσκοπέλῳ Διονύσῳ </l>
<pb id="v.3.p.98"/>
<l n="76">σύγγονος οὐρανόθεν Διὸς ἄγγελος ἤλυθεν Ἑρμῆς,</l>
<l n="77">καί τινα μῦθον ἔειπε παρηγορέων ἐπὶ νίκῃ·</l>
<l n="78">‘Μὴ τρομέοις τόδε σῆμα, καὶ εἰ πέλεν ἠματίη νύξ·</l>
<l n="79">τοῦτό σοι, ἄτρομε Βάκχε, πατὴρ ἀνέφηνε Κρονίων</l>
<l n="80">νίκης Ἰνδοφόνοιο προάγγελον· ἠελίῳ γὰρ </l>
<l n="81">δεύτερον ἀστράπτοντι φεραυγέα Βάκχον ἐίσκω,</l>
<l n="82">καὶ θρασὺν ὀρφναίῃ μελανόχροον Ἰνδὸν ὀμίχλῃ·</l>
<l n="83">αἰθέρι γὰρ τύπος οὗτος ὁμοίιος· εὐφαέος δὲ</l>
<l n="84">ὡς ζόφος ἠμάλδυνε καλυπτομένης φάος ἠοῦς,</l>
<l n="85">καὶ πάλιν ἀντέλλων πυριφεγγέος ὑψόθι δίφρου </l>
<l n="86">ἠέλιος ζοφόεσσαν ἀπηκόντιζεν ὀμίχλην,</l>
<l n="87">οὕτω σῶν βλεφάρων μάλα τηλόθι καὶ σὺ τινάξας</l>
<l n="88">Ταρταρίης ζοφόεσσαν Ἐρινύος ἄσκοπον ἀχλὺν</l>
<l n="89">ἀστράψεις κατʼ Ἄρηα τὸ δεύτερον ὡς Ὑπερίων.</l>
<l n="90">τηλίκον οὔ ποτε θαῦμα γέρων τροφὸς <note n="1" place="unspecified" anchored="yes">So MSS.: xro/nos Ludsich.</note> ἤγαγεν Αἰών, </l>
<l n="91">ἐξ ὅτε δαιμονίοιο πυρὸς βεβολημένος ἀτμῷ</l>
<l n="92">κύμβαχος Ἠελίοιο φεραυγέος ἔκπεσε δίφρου</l>
<l n="93">ἡμιδαὴς Φαέθων, ποταμῷ δʼ ἐκρύπτετο Κελτῷ·</l>
<l n="94">καὶ θρασὺν ἡβητῆρα παρʼ ὀφρύσιν Ἠριδανοῖο</l>
<l n="95">Ἡλιάδες κινυροῖσιν ἔτι στενάχουσι πετήλοις.’ </l>
<l n="96">ὣς φαμένου Διόνυσος ἐγήθεεν ἐλπίδι νίκης·</l>
<l n="97">Ἑρμείαν δʼ ἐρέεινε, καὶ ἤθελε μᾶλλον ἀκοῦσαι</l>
<l n="98">Κελτοῖς Ἑσπερίοισι μεμηλότα μῦθον Ὀλύμπου,</l>
<l n="99">πῶς Φαέθων κεκύλιστο διʼ αἰθέρος, ἢ πόθεν αὐταὶ</l>
<l n="100">Ἡλιάδες παρὰ χεῦμα γοήμονος Ἠριδανοῖο </l>
<l n="101">εἰς φυτὸν ἠμείβοντο, καὶ εὐπετάλων ἀπὸ δένδρων</l>
<l n="102">δάκρυα μαρμαίροντα κατασταλάουσι ῥεέθροις.</l>
<l n="103">καί οἱ ἀνειρομένῳ πετάσας στόμα μείλιχος Ἑρμῆς</l>
<l n="104">θέσκελον ἐρροίβδησεν ἔπος φιλοπευθέι Βάκχῳ·</l>
<pb id="v.3.p.100"/>
<l n="105">‘Ἀνδρομέου, Διόνυσε, βίου τερψίμβροτε ποιμήν, </l>
<l n="106">εἴ σε παλαιγενέων ἐπέων γλυκὺς οἶστρος ἐπείγει,</l>
<l n="107">μῦθον ὅλον Φαέθοντος ἐγὼ στοιχηδὸν ἐνίψω.</l>
<l n="108">Ὠκεανὸς κελάδων, μιτρούμενος ἄντυγι κόσμου,</l>
<l n="109">ἰκμαλέην περὶ νύσσαν ἄγων γαιήοχον ὕδωρ,</l>
<l n="110">Τηθύος ἀρχεγόνοισιν ὁμιλήσας ὑμεναίοις </l>
<l n="111">νυμφίος ὑδατόεις Κλυμένην τέκεν, ἥν ποτε Τηθὺς</l>
<l n="112">κρείσσονα Νηιάδων διερῷ μαιώσατο μαζῷ</l>
<l n="113">παρθένον ὁπλοτέρην εὐώλενον, ἧς ἐπὶ μορφῇ</l>
<l n="114">ἠέλιος λυκάβαντα δυωδεκάμηνον ἑλίσσων,</l>
<l n="115">αἰθέρος ἑπτάζωνον ἴτυν στεφανηδὸν ὁδεύων, </l>
<l n="116">κάμνε πυρὸς ταμίης ἑτέρῳ πυρί· καὶ φλόγα δίφρων</l>
<l n="117">καὶ σέλας ἀκτίνων ἐβιήσατο πυρσὸς Ἐρώτων,</l>
<l n="118">ὁππότε φοινίσσοντος ὑπὲρ κέρας Ὠκεανοῖο,</l>
<l n="119">ἔμπυρον Ἠῴοισιν ἑὸν δέμας ὕδασι λούων,</l>
<l n="120">παρθένον ἀγχικέλευθον ἐσέδρακεν, ὁππότε γυμνὴ </l>
<l n="121">νήχετο πατρῴοισιν ἐπισκαίρουσα ῥεέθροις,</l>
<l n="122">λουομένη δʼ ἤστραπτεν· ἔην δέ τις, ὡς ὅτε δισσῆς</l>
<l n="123">μαρμαρυγὴν τροχόεσσαν ἀναπλήσασα κεραίης</l>
<l n="124">ἑσπερίη σελάγιζε διʼ ὕδατος ὄμπνια Μήνη.</l>
<l n="125">ἡμιφανὴς δʼ ἀπέδιλος ἐν ὕδασιν ἵστατο κούρη, </l>
<l n="126">ἠέλιον ῥοδέῃσιν ὀιστεύουσα παρειαῖς·</l>
<l n="127">καὶ προχοαῖς κεχάρακτο τύπος χροός· οὐ τότε μίτρη</l>
<l n="128">κούρης στέρνα κάλυπτε, καταυγάζουσα δὲ λίμνην</l>
<l n="129">ἀργυφέων εὔκυκλος ἴτυς φοινίσσετο μαζῶν.</l>
<l n="130">αἰθερίῳ δʼ ἐλατῆρι πατὴρ ἐζεύξατο κούρην· </l>
<l n="131">καὶ Κλυμένης ὑμέναιον ἀνέκλαγον εὔποδες Ὧραι</l>
<pb id="v.3.p.102"/>
<l n="132">καὶ γάμον Ἠελίοιο φαεσφόρον· ἀμφὶ δὲ Νύμφαι</l>
<l n="133">Νηίδες ὠρχήσαντο· παρʼ ὑδατόεντι δὲ παστῷ</l>
<l n="134">εὔλοχος ἀστράπτοντι γάμῳ νυμφεύετο κούρη,</l>
<l n="135">καὶ ψυχροῖς μελέεσσιν ἐδέξατο θερμὸν ἀκοίτην. </l>
<l n="136">ἀστραίης δὲ φάλαγγος ἔην θαλαμηπόλος αἴγλη,</l>
<l n="137">καὶ μέλος εἰς Ὑμέναιον ἀνέπλεκε Κύπριδος ἀστήρ,</l>
<l n="138">συζυγίης προκέλευθος Ἑωσφόρος· ἀντὶ δὲ πεύκης</l>
<l n="139">νυμφιδίην ἀκτῖνα γαμοστόλον εἶχε Σελήνη·</l>
<l n="140">Ἑσπερίδες δʼ ἀλάλαζον· ἑῇ δʼ ἅμα Τηθύι νύμφῃ </l>
<l n="141">Ὠκεανὸς κελάδησε μέλος πολυπίδακι λαιμῷ.</l>
<l n="142">καὶ Κλυμένης γονόεντι γάμῳ κυμαίνετο γαστήρ·</l>
<l n="143">καὶ βρέφος ὠδίνουσα πεπαινομένου τοκετοῖο</l>
<l n="144">γείνατο θέσκελον υἷα φαεσφόρον. ἀμφὶ δὲ κούρῳ</l>
<l n="145">τικτομένῳ κελάδησε μέλος πατρώιος αἰθήρ· </l>
<l n="146">Ὠκεανοῦ δὲ θύγατρες ἀποθρῴσκοντα λοχείης</l>
<l n="147">υἱέα παππῴοισιν ἐφαιδρύναντο λοετροῖς·</l>
<l n="148">σπάργανα δʼ ἀμφεβάλοντο· καὶ ἀστέρες αἴθοπι παλμῷ</l>
<l n="149">εἰς ῥόον ἀίσσοντες ἐθήμονος Ὠκεανοῖο</l>
<l n="150">κοῦρον ἐκυκλώσαντο, καὶ Εἰλείθυια Σελήνη </l>
<l n="151">μαρμαρυγὴν πέμπουσα σελασφόρον· ἠέλιος δὲ</l>
<l n="152">υἱέι δῶκεν ἔχειν ἑὸν οὔνομα μάρτυρι μορφῇ</l>
<l n="153">ἅρμενον· ἠιθέου γὰρ ἐπʼ ἀστράπτοντι προσώπῳ</l>
<l n="154">ἠελίου γενετῆρος ἐπέπρεπε σύγγονος αἴγλη.</l>
<l n="155">πολλάκι παιδοκόμοισιν ἐν ἤθεσιν ἁβρὸν ἀθύρων </l>
<l n="156">Ὠκεανὸς Φαέθοντα παλινδίνητον ἀείρων</l>
<l n="157">γαστρὶ μέσῃ κούφιζε, διʼ ὑψιπόρου δὲ κελεύθου</l>
<l n="158">ἄστατον αὐτοέλικτον ἀλήμονι σύνδρομον αὔρῃ</l>
<l n="159">ἠερόθεν παλίνορσον ἐδέξατο κοῦρον ἀγοστῷ,</l>
<l n="160">καὶ πάλιν ἠκόντιζεν· ὁ δὲ τροχοειδέι παλμῷ </l>
<l n="161">χειρὸς ἐυστρέπτοιο παράτροπος Ὠκεανοῖο</l>
<l n="162">δινωτῇ στροφάλιγγι κατήριπεν εἰς μέλαν ὕδωρ,</l>
<pb id="v.3.p.104"/>
<l n="163">μάντις ἑοῦ θανάτοιο· γέρων δʼ ᾤμωξε νοήσας,</l>
<l n="164">θέσφατα γινώσκων, πινυτῇ δʼ ἔκρυψε σιωπῇ,</l>
<l n="165">μὴ Κλυμένης φιλόπαιδος ἀπενθέα θυμὸν ἀμύξῃ </l>
<l n="166">πικρὰ προθεσπίζων Φαεθοντιάδος λίνα Μοίρης.</l>
<l n="167">καὶ πάις ἀρτικόμιστος ἔχων ἀνίουλον ὑπήνην</l>
<l n="168">πῇ μὲν ἑῆς Κλυμένης δόμον ἄμφεπε, πῇ δὲ καὶ αὐτῆς</l>
<l n="169">Θρινακίης λειμῶνα μετήιεν, ἧχι θαμίζων</l>
<l n="170">Λαμπετίῃ παρέμιμνε, βόας καὶ μῆλα νομεύων <gap/>
</l>
<l n="171">πατρὸς ἑοῦ ζαθέοιο φέρων πόθον ἡνιοχῆος,</l>
<l n="172">ἄξονα τεχνήεντι συνήρμοσε δούρασι δεσμῷ,</l>
<l n="173">κυκλώσας τροχόεντα τύπον ψευδήμονι δίφρῳ·</l>
<l n="174">ἀσκήσας δὲ λέπαδνα καὶ ἀνθοκόμων ἀπὸ κήπων</l>
<l n="175">πλέξας λεπταλέοισι λύγοις τριέλικτον ἱμάσθλην </l>
<l n="176">ἀρνειοῖς πισύροισι νέους ἐπέθηκε χαλινούς·</l>
<l n="177">καὶ νόθον εὐποίητον Ἑωσφόρον ἀστέρα τεύχων</l>
<l n="178">ἄνθεσιν ἀργεννοῖσιν, ἴσον τροχοειδέι κύκλῳ,</l>
<l n="179">θῆκεν ἑῆς προκέλευθον ἐυκνήμιδος ἀπήνης,</l>
<l n="180">ἀστέρος Ἠῴοιο φέρων τύπον· ἀμφὶ δὲ χαίταις </l>
<l n="181">ὄρθιον ἔνθα καὶ ἔνθα φερυγέα δαλὸν ἐρείσας</l>
<l n="182">ψευδομέναις ἀκτῖσιν ἑὸν μιμεῖτο τοκῆα,</l>
<l n="183">ἱππεύων στεφανηδὸν ἁλίκτυπον ἄντυγα νήσου.</l>
<l n="184">ἀλλʼ ὅτʼ ἀνηέξητο φέρων εὐάνθεμον ἥβην,</l>
<l n="185">πολλάκι πατρῴης φλογὸς ἥψατο, χειρὶ δὲ βαιῇ </l>
<l n="186">κούφισε θερμὰ λέπαδνα καὶ ἀστερόεσσαν ἱμάσθλην,</l>
<l n="187">καὶ τροχὸν ἀμφιπόλευε, καὶ ἀμφαφόων δέμας ἵππων</l>
<l n="188">χιονέαις παλάμῃσιν ἐτέρπετο κοῦρος ἀθύρων·</l>
<l n="189">δεξιτερῇ δʼ ἔψαυε πυριβλήτοιο χαλινοῦ.</l>
<l n="190">μαίνετο δʼ ἱπποσύνης μεθέπων πόθον· ἑζόμενος δὲ </l>
<l n="191">γούνασι πατρῴοις ἱκετήσια δάκρυα λείβων</l>
<pb id="v.3.p.106"/>
<l n="192">ᾔτεεν ἔμπυρον ἅρμα καὶ αἰθερίων δρόμον ἵππων.</l>
<l n="193">καὶ γενέτης ἀνένευεν· ὁ δὲ πλέον ἡδέι μύθῳ</l>
<l n="194">αἰτίζων λιτάνευε· παρηγορέων δʼ ἐπὶ δίφρῳ</l>
<l n="195">ὑψιπόρῳ νέον υἷα φιλοστόργῳ φάτο φωνῇ· </l>
<l n="196">‘ὦ τέκος Ἠελίοιο, φίλον γένος Ὠκεανοῖο,</l>
<l n="197">ἄλλο γέρας μάστευε· τί σοί ποτε δίφρος Ὀλύμπου;</l>
<l n="198">ἱπποσύνης ἀκίχητον ἔα δρόμον· οὐ δύνασαι γὰρ</l>
<l n="199">ἰθύνειν ἐμὸν ἅρμα, τό περ μόγις ἡνιοχεύω.</l>
<l n="200">οὔ ποτε θοῦρος Ἄρης φλογερῷ κεκόρυστο κεραυνῷ, </l>
<l n="201">ἀλλὰ μέλος σάλπιγγι καὶ οὐ βρονταῖον ἀράσσει·</l>
<l n="202">οὐ νεφέλας Ἥφαιστος ἑοῦ γενετῆρος ἀγείρει,</l>
<l n="203">οὐ νεφεληγερέτης κικλήσκεται οἷα Κρονίων,</l>
<l n="204">ἀλλὰ παρʼ ἐσχαρεῶνι σιδήρεον ἄκμονα τύπτει,</l>
<l n="205">ἄσθμασι ποιητοῖσι χέων ποιητὸν ἀήτην· </l>
<l n="206">κύκνον ἔχει πτερόεντα, καὶ οὐ ταχὺν ἵππον Ἀπόλλων·</l>
<l n="207">οὐ στεροπὴν πυρόεσσαν ἀερτάζει γενετῆρος</l>
<l n="208">Ἑρμῆς ῥάβδον ἔχων, οὐκ αἰγίδα πατρὸς ἀείρει.</l>
<l n="209">ἀλλʼ ἐρέεις· <q direct="unspecified">Ζαγρῆι πόρεν σπινθῆρα κεραυνοῦ.</q>
</l>
<l n="210">Ζαγρεὺς σκηπτὸν ἄειρε, καὶ ὡμίλησεν ὀλέθρῳ. </l>
<l n="211">ἅζεο καὶ σύ, τέκος, πανομοίια πήματα πάσχειν.’</l>
<l n="212">εἶπε, καὶ οὐ παρέπεισε· πάις δὲ γενήτορα νύσσων</l>
<l n="213">δάκρυσι θερμοτέροισιν ἑοὺς ἐδίηνε χιτῶνας·</l>
<l n="214">χερσὶ δὲ πατρῴης φλογερῆς ἔψαυσεν ὑπήνης,</l>
<l n="215">ὀκλαδὸν ἐν δαπέδῳ κυκλούμενον αὐχένα κάμπτων, </l>
<l n="216">λισσόμενος· καὶ παῖδα πατὴρ ἐλέαιρε δοκεύων.</l>
<l n="217">καὶ κινυρὴ Κηυμένη πλέον ᾔτεεν· αὐτὰρ ὁ θυμῷ</l>
<l n="218">ἔμπεδα γινώσκων ἀμετάτροπα νήματα Μοίρης</l>
<l n="219">ἀσχαλόων ἐπένευσεν, ἀποσμήξας δὲ χιτῶνι</l>
<l n="220">μυρομένου Φαέθοντος ἀμειδέος ὄμβρον ὀπωπῆς </l>
<l n="221">χείλεα παιδὸς ἔκυσσε, τόσην δʼ ἐφθέγξατο φωνήν·</l>
<pb id="v.3.p.108"/>
<l n="222">‘δώδεκα πάντες ἔασι πυρώδεος αἰθέρος οἶκοι,</l>
<l n="223">ζῳδιακοῦ γλαφυροῖο πεπηγότες ἄντυγι κύκλου,</l>
<l n="224">κεκριμένοι στοιχηδὸν ἐπήτριμοι, οἷς ἔνι μούνοις</l>
<l n="225">λοξὴ πουλυέλικτος ἀταρπιτός ἐστι πλανήτων </l>
<l n="226">ἀσταθέων. καὶ ἕκαστον ἕλιξ Κρόνος οἶκον ἀμείβει</l>
<l n="227">ἑρπύζων βαρύγουνος, ἕως μόγις ὀψὲ τελέσσῃ</l>
<l n="228">εἴκοσι καὶ δέκα κύκλα παλιννόστοιο Σελήνης,</l>
<l n="229">ζώνης ἑβδομάτης ὑπέρ ἄντυγος· ὑψόθι δʼ ἕκτης</l>
<l n="230">ὠκύτερον γενετῆρος ἔχει δρόμον ἀντίπορος Ζεύς, </l>
<l n="231">καὶ δρόμον εἰς λυκάβαντα διέρχεται· ἐν τριτάτῃ δὲ <gap/>
</l>
<l n="232">ἤμασιν ἑξήκοντα παρέρχεται ἔμπυρος Ἅρης,</l>
<l n="233">γείτων σεῖο τοκῆος· ἐπαντέλλων δὲ τετάρτῃ</l>
<l n="234">αὐτὸς ἐγὼ στεφανηδὸν ὅλον πόλον ἅρμασι τέμνω</l>
<l n="235">οὐρανίων Ἑλίκων πολυκαμπέα κύκλα διώκων, </l>
<l n="236">μέτρα χρόνου πισύρῃσι φέρων κυκλούμενος Ὥραις,</l>
<l n="237">τὴν αὐτὴν περὶ νύσσαν, ἕως ὅλον οἶκον ὁδεύσω,</l>
<l n="238">πλήσας ἠθάδα μῆνα τελεσφόρον· οὐδὲ πορείην</l>
<l n="239">καλλείψας ἀτέλεστον ὀπίστερον οἶμον ἀμείβω,</l>
<l n="240">οὐδὲ πάλιν προκέλευθον, ἐπεὶ πολυκαμπέες ἄλλοι </l>
<l n="241">ἀστέρες ἀντιθέοντες ἀεὶ στείχουσιν ἀλῆται,</l>
<l n="242">ἂψ δʼ ἀνασειράζοντες ἅμα πρόσσω καὶ ὀπίσσω</l>
<l n="243">ἡμιτελῆ μεθέπουσι παλίλλυτα μέτρα κελεύθου,</l>
<l n="244">δέγμενοι ἀμφοτέρωθεν ἐμὴν ἑτερόσσυτον αἴγλην·</l>
<l n="245">οἷς ἔνι λευκαίνουσα πόλον κερόεσσα Σελήνη </l>
<l n="246">κύκλον ὅλον πλήσασα σοφῷ πυρὶ μῆνα λοχεύει,</l>
<l n="247">μεσσοφανής, ἐπίκυρτος, ὅλῳ πλήθουσα προσώπῳ·</l>
<pb id="v.3.p.110"/>
<l n="248">Μήνῃ δʼ ἀντικέλευθος ἐγὼ σφαιρηδὸν ἑλίσσων</l>
<l n="249">μαρμαρυγὴν θρέπτειραν ἀμαλλοτόκου τοκετοῖο</l>
<l n="250">Ζῳδιακὴν περὶ νύσσαν ἀτέρμονα κύκλον ὁδεύω, </l>
<l n="251">τίκτων μέτρα χρόνοιο, καὶ οἴκοθεν οἶκον ἀμείβων</l>
<l n="252">καὶ τελέσας ἕνα κύκλον ὅλον λυκάβαντα κομίζω.</l>
<l n="253">ἄκρα δὲ συνδέσμοιο φυλάσσεο, μὴ σχεδὸν ἕρπων,</l>
<l n="254">ἅρμασιν ὑμετέροις ζοφοειδέα κῶνον ἑλίξας,</l>
<l n="255">φέγγος ὅλον κλέψειεν <note n="1" place="unspecified" anchored="yes">kle/yeias Stegemann: kle/yeien Ludshich, MSS.</note> ἐπισκιόων σέο δίφρῳ· </l>
<l n="256">μηδὲ παριππεύσειας ἐθήμονος ἄντυγα κύκλου·</l>
<l n="257">μηδὲ τανυπλέκτων ἑλίκων πολυκαμπέι δεσμῷ,</l>
<l n="258">πέντε παραλλήλων δεδοκημένος ἄντυγα κύκλων,</l>
<l n="259">οἶστρον ἔχοις, καὶ νύσσαν ὁμήθεα πατρὸς ἐάσῃς,</l>
<l n="260">μή σε παραπλάγξειαν ἐν αἰθέρι φοιτάδες ἵπποι· </l>
<l n="261">μηδὲ διοπτεύων δυοκαίδεκα κύκλα πορείης</l>
<l n="262">ἐκ δόμου εἰς δόμον ἄλλον ἐπείγεο· καὶ σέο δίφρῳ</l>
<l n="263">κριὸν ἐφιππεύων μὴ δίζεο Ταῦρον ἐλαύνειν·</l>
<l n="264">γείτονα μὴ μάστευε προάγγελον ἱστοβοῆος</l>
<l n="265">σκορπίον ἀστερόφοιτον ὑπὸ Ζυγὸν ἡνιοχεύων, </l>
<l n="266">εἰ μὴ ἀναπλήσειας ἐείκοσι καὶ δέκα μοίρας.</l>
<l n="267">ἀλλὰ σὺ μὲν κλύε μῦθον· ἐγὼ δέ σε πάντα διδάξω.</l>
<l n="268">κέντρον ὅλου κόσμοιο, μεσόμφαλον ἄστρον Ὀλύμπου,</l>
<l n="269">κριὸν ἐγὼ μεθέπων ὑψούμενος εἶαρ ἀέξω,</l>
<l n="270">καὶ τροπικὴν Ζεφύροιο προάγγελον ἄντυγα βαίνων, </l>
<l n="271">νύκτα ταλαντεύουσαν ἰσόρροπον ἠριγενείῃ,</l>
<pb id="v.3.p.112"/>
<l n="272">ἰθύνω δροσόεντα χελιδονίης δρόμον Ὥρης·</l>
<l n="273">κριοῦ δʼ ἀντικέλευθον ἐνέρτερον οἶκον ἀμείβων,</l>
<l n="274">χηλαῖς ἐν διδύμῃσιν ἰσήμερα φέγγεα πέμπων,</l>
<l n="275">ἐντύνω παλίνορσος ἰσόζυγον ἦμαρ ὀμίχλῃ, </l>
<l n="276">καὶ δρόμον εἰνοσίφυλλον ἄγω φθινοπωρίδος Ὥρης,</l>
<l n="277">φέγγεϊ μειοτέρῳ χθαμαλὴν ἐπὶ νύσσαν ἐλαύνων</l>
<l n="278">φυλλοχόῳ ἐνὶ μηνί· καὶ ἀνδράσι χεῖμα κομίζω</l>
<l n="279">ὄμβριον ἰχθυόεντος ὑπὲρ ῥάχιν Αἰγοκερῆος,</l>
<l n="280">ἀγρονόμοις ἵνα γαῖα φερέσβια δῶρα λοχεύσῃ, </l>
<l n="281">νυμφίον ὄμβρον ἔχουσα καὶ εἰλείθυιαν ἐέρσην·</l>
<l n="282">καὶ θέρος ἐντύνω σταχυηκόμον ἄγγελον ὄμπνης,</l>
<l n="283">θερμοτέραις ἀκτῖσι πυρώδεα γαῖαν ἱμάσσων,</l>
<l n="284">ὑψιτενὴς παρὰ νύσσαν ὅτʼ εἰς δρόμον ἡνιοχεύω</l>
<l n="285">καρκίνον, ἀντικέλευθον ἀθαλπέος Αἰγοκερῆος, </l>
<l n="286">ἀμφοτέρους καὶ Νεῖλον ὁμοῦ καὶ βότρυν ἀέξων.</l>
<l n="287">ἀρχόμενος δὲ δρόμοιο μετέρχεο γείτονα Κέρνην,</l>
<l n="288">Φωσφόρον ἀπλανέος μεθέπων πομπῆα κελεύθου,</l>
<l n="289">ἱπποσύνης προκέλευθον· ἀμοιβαίῃ δὲ πορείῃ</l>
<l n="290">σὸν δρόμον ἰθύνουσι δυώδεκα κυκλάδες Ὧραι.’</l>
<l n="291">ὣς εἰπὼν Φαέθοντος ἐπεστήριξε καρήνῳ</l>
<l n="292">χρυσείην τρυφάλειαν, ἑῷ δέ μιν ἔστεφε πυρσῷ,</l>
<l n="293">ἑπτατόνους ἀκτῖνας ἐπὶ πλοκάμοισιν ἑλίξας,</l>
<l n="294">κυκλώσας στεφανηδὸν ἐπʼ ἰξύι λευκάδα μίτρην·</l>
<l n="295">καί μιν ἀνεχλαίνωσεν ἑῷ πυρόεντι χιτῶνι, </l>
<l n="296">καὶ πόδα φοινίσσοντι διεσφήκωσε πεδίλῳ.</l>
<l n="297">παιδὶ δὲ δίφρον ἔδωκε· καὶ ἠῴης ἀπὸ φάτνης</l>
<l n="298">ἵππους Ἠελίοιο πυρώδεας ἤγαγον Ὧραι·</l>
<l n="299">καὶ θρασὺς εἰς ζυγὸν ἦλθεν Ἑωσφόρος, ἀμφὶ δὲ φαιδρῷ</l>
<l n="300">ἵππιον αὐχένα δοῦλον ἐπεκλήισσε λεπάδνῳ. </l>
<l n="301">καὶ Φαέθων ἐπέβαινε· δίδου δέ οἱ ἡνία πάλλειν,</l>
<pb id="v.3.p.114"/>
<l n="302">ἡνία μαρμαίροντα καὶ αἰγλήεσσαν ἱμάσθλην</l>
<l n="303">ἠέλιος γενέτης· τρομερῇ δʼ ἐλελίζετο σιγῇ,</l>
<l n="304">υἱέα γινώσκων μινυώριον· ἐγγύθι δʼ ὄχθης</l>
<l n="305">ἡμιφανὴς Κλυμένη φλογερῶν ἐπιβήτορα δίφρων </l>
<l n="306">δερκομένη φιλότεκνος ἐπάλλετο χάρματι μήτηρ.</l>
<l n="307">ἤδη δὲ δροσόεις ἀμαρύσσετο Φωσφόρος ἀστήρ,</l>
<l n="308">καὶ Φαέθων ἀνέτελλεν Ἑώιον ἄντυγα βαίνων,</l>
<l n="309">ὕδασι παππῴοισι λελουμένος Ὠκεανοῖο.</l>
<l n="310">καὶ θρασὺς εὐφαέων ἐλατὴρ ὑψίδρομος ἵππων </l>
<l n="311">οὐρανὸν ἐσκοπίαζε χορῷ κεχαραγμένον ἄστρων,</l>
<l n="312">ἑπτὰ περὶ ζώναις κυκλούμενον· εἶδεν ἀλήτας</l>
<l n="313">ἀντιπόρους, καὶ γαῖαν ὁμοίιον ἔδρακε κέντρῳ</l>
<l n="314">μεσσοπαγῆ, δολιχῇσιν ἀνυψωθεῖσαν ἐρίπναις,</l>
<l n="315">πάντοθι πυργωθεῖσαν ὑπωροφίοισιν ἀήταις· </l>
<l n="316">καὶ ποταμοὺς σκοπίαζε, καὶ ὀφρύας Ὠκεανοῖο</l>
<l n="317">ἂψ ἀνασειράζοντος ἑὸν ῥόον εἰς ἑὸν ὕδωρ.</l>
<l n="318">ὄφρα μὲν ὄμμα τίταινεν ἐς αἰθέρα καὶ χύσιν ἄστρων</l>
<l n="319">καὶ χθονὸς αἰόλα φῦλα καὶ ἄστατα νῶτα θαλάσσης,</l>
<l n="320">παπταίνων ἑλικηδὸν ἀτέρμονος ἕδρανα κόσμου· </l>
<l n="321">τόφρα δὲ δινηθέντες ὑπὸ ζυγὸν αἴθοπες ἵπποι</l>
<l n="322">ζῳδιακοῦ παράμειβον ἐθήμονος ἄντυγα κύκλου.</l>
<l n="323">καὶ Φαέθων ἀδίδακτος, ἔχων πυρόεσσαν ἱμάσθλην,</l>
<l n="324">φαίνετο <note n="1" place="unspecified" anchored="yes">So MSS.: Ludsich mai/neto.</note> μαστίζων λόφον ἵππιον· οἱ δὲ μανέντες,</l>
<l n="325">κέντρον ὑποπτήσσοντες ἀφειδέος ἡνιοχῆος, </l>
<l n="326">ἀρχαίης ἀέκοντες ὑπὲρ βαλβῖδα κελεύθου</l>
<l n="327">ἀξονίην παρὰ νύσσαν ἀλήμονες ἔτρεχον ἵπποι,</l>
<l n="328">δεχνύμενοι κτύπον ἄλλον ἐθήμονος ἡνιοχῆος.</l>
<l n="329">καὶ Νότιον παρὰ τέρμα καὶ ἄρκτια νῶτα Βορῆος</l>
<l n="330">ἦν κλόνος. οὐρανίῳ δὲ παριστάμεναι πυλεῶνι </l>
<l n="331">ἀλλοφανὲς νόθον ἦμαρ ἐθάμβεον εὔποδες Ὧραι·</l>
<pb id="v.3.p.116"/>
<l n="332">ἔτρεμε δʼ ἠριγένεια· καὶ ἴαχε Φωσφόρος ἀστήρ·</l>
<l n="333">‘πῇ φέρεαι, φίλε κοῦρε; τί μαίνεαι ἵππον ἐλαύνων;</l>
<l n="334">φείδεο σῆς μάστιγος ἀγήνορος· ἀμφοτέρων δὲ</l>
<l n="335">πλαζομένων πεφύλαξο καὶ ἀπλανέων χορὸν ἄστρων, </l>
<l n="336">μὴ θρασὺς Ὠρίων σε κατακτείνειε μαχαίρῃ,</l>
<l n="337">μὴ ῥοπάλῳ πυρόεντι γέρων πλήξειε Βοώτης,</l>
<l n="338">πλαγκτῆς δʼ ἱπποσύνης ἔτι φείδεο, μηδέ σε μακρῷ</l>
<l n="339">γαστέρι τυμβεύσειεν ἐν αἰθέρι Κῆτος Ὀλύμπου·</l>
<l n="340">μηδέ σε δαιτρεύσειε Λέων, ἢ Ταῦρος Ὀλύμπου </l>
<l n="341">αὐχένα κυρτώσας φλογερῇ πλήξειε κεραίῃ·</l>
<l n="342">ἅζεο Τοξευτῆρα, τιταινομένης ἀπὸ νευρῆς</l>
<l n="343">μή σε πυριγλώχινι κατακτείνειεν ὀιστῷ.</l>
<l n="344">μὴ χάος ἄλλο γένοιτο, καὶ αἰθέρος ἄστρα φανείη</l>
<l n="345">ἤματος ἱσταμένοιο, μεσημβρίζοντι δὲ δίφρῳ </l>
<l n="346">ἄστατος ἠριγένεια συναντήσειε Σελήνῃ·’</l>
<l n="347">ὣς φαμένου Φαέθων πλέον ἤλασεν, ἅρμα παρέλκων</l>
<l n="348">εἰς Νότον, εἰς Βορέην, Ζεφύρου σχεδόν, ἐγγύθεν Εὔρου.</l>
<l n="349">καὶ κλόνος αἰθέρος ἦεν, ἀκινήτοιο δὲ κόσμου</l>
<l n="350">ἁρμονίην ἐτίναξεν· ἐδοχμώθη δὲ καὶ αὐτὸς </l>
<l n="351">αἰθέρι δινήεντι μέσος τετορημένος ἄξων.</l>
<l n="352">καὶ μόγις αὐτοέλικτον ἐλαφρίζων πόλον ἄστρων</l>
<l n="353">ὀκλαδὸν ἐστήρικτο Λίβυς κυρτούμενος Ἄτλας,</l>
<l n="354">μείζονα φόρτον ἔχων· καὶ ἰσήμερον ἔκτοθεν Ἄρκτου</l>
<l n="355">κύκλον ἐπιξύων ἑλικώδεϊ γαστέρος ὁλκῷ </l>
<l n="356">σύνδρομος ἀστερόεντι Δράκων ἐπεσύρισε Ταύρῳ,</l>
<l n="357">καὶ Κυνὶ σειριάοντι Λέων βρυχήσατο λαιμῷ,</l>
<l n="358">αἰθέρα θερμαίνων μαλερῷ πυρί, καὶ θρασὺς ἔστη</l>
<l n="359">καρκίνον ὀκταπόδην κλονέων λασιότριχι παλμῷ·</l>
<l n="360">οὐρανίου δὲ Λέοντος ὀπισθιδίῳ παρὰ ταρσῷ </l>
<pb id="v.3.p.118"/>
<l n="361">παρθένον ἀγχικέλευθον ἐμάστιε δίψιος οὐρή·</l>
<l n="362">κούρη δὲ πτερόεσσα παραΐξασα Βοώτην</l>
<l n="363">ἄξονος ἐγγὺς ἵκανε καὶ ὡμίλησεν Ἁμάξῃ·</l>
<l n="364">καὶ δυτικὴν παρὰ νύσσαν ἀλήμονα φέγγεα πέμπων</l>
<l n="365">ἕσπερον ἀντικέλευθον Ἑωσφόρος ὤθεεν ἀστήρ· </l>
<l n="366">πλάζετο δʼ ἠριγένεια· καὶ ἠθάδος ἀντὶ Λαγωοῦ</l>
<l n="367">Σείριος αἰθαλόεις ἐδράξατο διψάδος Ἄρκτου·</l>
<l n="368">διχθὰ δὲ καλλείψαντες, ὁ μὲν Νότον, ὃς δὲ Βορῆα,</l>
<l n="369">ἰχθύες ἀστερόεντες ἐπεσκίρτησαν Ὀλύμπῳ,</l>
<l n="370">γείτονες Ὑδροχόοιο· κυβιστητῆρι δὲ παλμῷ </l>
<l n="371">σύνδρομος Αἰγοκερῆος, ἕλιξ ὠρχήσατο Δελφίς·</l>
<l n="372">καὶ Νοτίης ἑλικηδὸν ἀποπλαγχθέντα κελεύθου</l>
<l n="373">σκορπίον ἀγχικέλευθον, ἑῆς ψαύοντα μαχαίρης,</l>
<l n="374">ἔτρεμεν Ὠρίων καὶ ἐν ἄστρασι, μὴ βραδὺς ἕρπων</l>
<l n="375">ἄκρα ποδῶν ξύσειε τὸ δεύτερον ὀξέι κέντρῳ· </l>
<l n="376">καὶ σέλας ἡμιτέλεστον ἀποπτύουσα προσώπου</l>
<l n="377">ἀκροκελαινιόωσα μεσημβριὰς ἄνθορε Μήνη·</l>
<l n="378">οὐ γὰρ ὑποκλέπτουσα νόθον σέλας ἄρσενι πυρσῷ</l>
<l n="379">ἀντιπόρου Φαέθοντος ἀμέλγετο σύγγονον αἴγλην·</l>
<l n="380">πληιάδος δὲ φάλαγγος ἕλιξ ἑπτάστερος ἠχὼ </l>
<l n="381">οὐρανὸν ἑπτάζωνον ἐπέβρεμε κυκλάδι φωνῇ·</l>
<l n="382">καὶ κτύπον αἰθύσσοντες ἰσηρίθμων ἀπὸ λαιμῶν</l>
<l n="383">ἀστέρες ἀντιθέοντες ἐβακχεύθησαν ἀλῆται·</l>
<l n="384">Ζῆνα μὲν ὤθεε Κύπρις, Ἄρης Κρόνον, εἰαρινῆς δὲ</l>
<l n="385">Πλειάδος ἐγγὺς ἵκανεν ἐμὸς μετανάστιος ἀστήρ, </l>
<l n="386">ἄστρασι δʼ ἑπταπόροις κεράσας ἐμφύλιον αἴγλην</l>
<l n="387">ἡμιφανὴς ἀνέτελλεν ἐμῇ παρὰ μητέρι Μαίῃ,</l>
<l n="388">ἅρματος οὐρανίοιο παράτροπος, ᾧ πέλεν αἰεὶ</l>
<pb id="v.3.p.120"/>
<l n="389">σύνδρομος ἢ προκέλευθος ἑώιος, ἑσπέριος δὲ</l>
<l n="390">ἠελίου δύνοντος ὀπίστερα φέγγεα πέμπει· </l>
<l n="391">καί μιν, ὅτε δρόμον ἶσον ἔχων ὶσόμοιρος ὁδεύει,</l>
<l n="392">ἠελίου κραδίην ἐπεφήμισαν ἴδμονες ἄστρων·</l>
<l n="393">καὶ δροσεραῖς νιφάδεσσι διάβροχον αὐχένα τείνων</l>
<l n="394">νυμφίος Εὐρώπης μυκήσατο Ταῦρος Ὀλύμπου,</l>
<l n="395">εἰς δρόμον ὀρθώσας πόδα καμπύλον· ὀξυτενὲς δὲ </l>
<l n="396">δοχμώσας Φαέθοντι κέρας λοξοῖο μετώπου</l>
<l n="397">οὐρανίην φλογερῇσιν ἐπέκτυπεν ἄντυγα χηλαῖς·</l>
<l n="398">καὶ θρασὺς ἐκ κολεοῖο παρήορον αἴθοπι μηρῷ</l>
<l n="399">Ὠρίων ξίφος εἷλκε· καλαύροπα πάλλε Βοώτης·</l>
<l n="400">καὶ ποδὸς ἀστραίοιο μετάρσια γούνατα πάλλων </l>
<l n="401">Πήγασος ἐχρεμέτιζε, καὶ αἰθύσσων πόλον ὁπλῇ</l>
<l n="402">ἡμιφανὴς Λίβυς ἵππος ἐπέτρεχε γείτονι Κύκνῳ,</l>
<l n="403">καὶ κοτέων πτερὰ πάλλεν, ὅπως πάλιν ἡνιοχῆα</l>
<l n="404">ἄλλον ἀκοντίσσειεν ἀπʼ αἰθέρος, οἶα καἰ αὐτὸν</l>
<l n="405">ἄντυγος οὐρανίης ἀπεσείσατο Βελλεροφόντην, </l>
<l n="406">οὐκέτι δʼ ὑψιπόροιο Βορειάδος ἐγγύθι νύσσης</l>
<l n="407">ἀλλήλων ἐχόρευον ἐπʼ ἰξύι κυκλάδες Ἄρκτοι,</l>
<l n="408">ἀλλὰ Νότῳ μίσγοντο, καὶ Ἑσπερίῃ παρὰ λίμνῃ</l>
<l n="409">ἄβροχον ἴχνος ἔλουσαν ἀήθεος Ὠκεανοῖο.</l>
<l n="410">Ζεὺς δὲ πατὴρ Φαέθοντα κατεπρήνιξε κεραυνῷ </l>
<l n="411">ὑψόθεν αὐτοκύλιστον ὑπὲρ ῥόον Ἠριδανοῖο·</l>
<l n="412">δήσας δʼ ἁρμονίην παλινάγρετον ἥλικι δεσμῷ</l>
<l n="413">ἵππους Ἠελίῳ πάλιν ὤπασεν, αἰθέριον δὲ</l>
<l n="414">ἀντολίῃ πόρεν ἅρμα, καὶ ἀρχαίῃ παρὰ νύσσῃ</l>
<l n="415">ἀμφίπολοι Φαέθοντος ἐπέτρεχον εὔποδες Ὧραι. </l>
<l n="416">γαῖα δὲ πᾶσα γέλασσε τὸ δεύτερον· ἠερόθεν δὲ</l>
<l n="417">ζωοτόκου Διὸς ὄμβρος ὅλας ἐκάθηρεν ἀρούρας,</l>
<l n="418">καὶ διερῇ ῥαθάμιγγι κατέσβεσε πυρσόν ἀλήτην,</l>
<pb id="v.3.p.122"/>
<l n="419">ὅσσον ἐπὶ χθόνα πᾶσαν ἐριφλεγέων ἀπὸ λαιμῶν</l>
<l n="420">οὐρανόθεν χρεμέθοντες1 ἀπέπτυον αἴθοπες ἵπποι. </l>
<l n="421">Ἠέλιος δʼ ἀνέτελλε παλίνδρομον ἅρμα νομεύων·</l>
<l n="422">καὶ σπόρος ἠέξητο, πάλιν δʼ ἐγέλασσαν ἀλωαί.</l>
<l n="423">δεχνύμεναι προτέρην βιοτήσιον αἰθέρος αἴγλην.</l>
<l n="424">Ζεὺς δὲ πατὴρ Φαέθοντα κατεστήριξεν Ὀλύμπῳ</l>
<l n="425">εἴκελον Ἡνιόχῳ καὶ ἐπώνυμον· οὐράνιον δὲ </l>
<l n="426">πήχεϊ μαρμαίροντι σελασφόρον Ἅρμα τιταίνων</l>
<l n="427">εἰς δρόμον ἀίσσοντος ἔχει τύπον Ἡνιοχῆος,</l>
<l n="428">οἷα πάλιν ποθέων καὶ ἐν ἄστρασιν ἅρμα τοκῆος.</l>
<l n="429">καὶ ποταμὸς πυρίκαυτος ἀνήλυθεν εἰς πόλον ἄστρων</l>
<l n="430">Ζηνὸς ἐπαινήσαντος, ἐν ἀστερόεντι δὲ κύκλῳ </l>
<l n="431">Ἠριδανοῦ πυρόεντος ἑλίσσεται ἀγκύλον ὕδωρ.</l>
<l n="432">γνωταὶ δʼ ὠκυμόροιο δεδουπότος ἡνιοχῆος</l>
<l n="433">εἰς φυτὸν εἶδος ἄμειψαν, ὀδυρομένων δʼ ἀπὀ δένδρων</l>
<l n="434">ἀφνειὴν πετάλοισι κατασταλάουσιν ἐέρσην.’</l>
</div1>
<pb id="v.3.p.124"/>
<div1 type="book" n="39">
<argument>
<l n="1">Ἐν δὲ τριηκοστῷ ἐνάτῳ μετὰ κύματα λεύσσεις</l>
<l n="2">Δηριάδην φεύγοντα πυριφλεγέων στόλον Ἰνδῶν.</l>
</argument>
<l n="1">ὣς εἰπὼν ἀκίχητος ἐς οὐρανὸν ἤλυθεν Ἑρμῆς,</l>
<l n="2">χάρμα λιπὼν καὶ θαῦμα κασιγνήτῳ Διονύσῳ.</l>
<l n="3">ὄφρα μὲν εὶσέτι Βάκχος ἀκοσμήτων χύσιν ἄστρων</l>
<l n="4">θάμβεε καὶ Φαέθοντα δεδουπότα, πῶς παρὰ Κελτοὺς</l>
<l n="5">Ἑσπερίῳ πυρίκαυτος ἐπωλίσθησε ῥεέθρῳ, </l>
<l n="6">τόφρα δὲ νῆες ἵκανον ἐπήλυδες, ἃς ἐνὶ πόντῳ</l>
<l n="7">στοιχάδας ἰθύνοντες ἐς Ἄρεα ναύμαχον Ἰνδῶν</l>
<l n="8">ἀκλύστῳ Ῥαδαμᾶνες ἐναυτίλλοντο θαλάσσῃ,</l>
<l n="9">πόντον ἀμοιβαίῃσιν ἐπιρρήσσοντες ἐρωαῖς</l>
<l n="10">ὑαμίνης ἐλατῆρες· ἐπειγομένῳ δέ Λυαίῳ </l>
<l n="11">ὁλκάσιν ἀντιτύποις ἐπεσύρισε πομπὸς ἀήτης.</l>
<l n="12">καὶ Λύκος ἡγεμόνευεν ἐν ὕδασι δίφρον ἐλαύνων,</l>
<l n="13">ἱππείαις ἀχάρακτον ἐπιξύων ῥόον ὁρλαῖς.</l>
<l n="14">Δηριάδης δʼ ἀπέλεθρος ὑπέρτερος ὑψόθι πύργων</l>
<l n="15">ἐσσυμένων νεφεληδὸν ἐδέρκετο λαίφεα νηῶν </l>
<l n="16">ὀφθαλμῷ κοτέοντι, καὶ ὡς ὑπέροπλος ἀκούων,</l>
<l n="17">ἐγρεμόθους ὅτι νῆας Ἄραψ τορνώσατο τέκτων,</l>
<l n="18">ὤμοσεν ὑλοτόμοισιν ἄγειν Ἀράβεσσιν Ἐνυώ,</l>
<l n="19">καὶ πόλιν ἠπείλησεν ἀιστῶσαι Λυκοόργου,</l>
<pb id="v.3.p.126"/>
<l n="20">ἀμήσας Ῥαδαμᾶνας ἀλοιντῆρι σιδήρῳ. </l>
<l n="21">καὶ στόλον ἀθπήσαντες ἀταρβέες ἔτρεμον Ἰνδοί,</l>
<l n="22">Ἄρεα παπταίνοντες ἁλίκτυπον, ἄχρι καὶ αὐτοῦ</l>
<l n="23">γούνατα τολμήεντος ἐλύετο Δηριαδῆος·</l>
<l n="24">ποιητῷ δὲ γέλωτι γαληναίοιο προσώπου</l>
<l n="25">Ἰνδὸς ἄναξ ἐκέλευσε τριηκοσίων ἀπὸ νήσων </l>
<l n="26">ἦς ἐλεφαντοβότοιο παρά σφυρὰ δύσβατα γαίης</l>
<l n="27">λαὸν ἄγειν· καὶ κραιπνὸς ἐς ἀτραπὸν ἤιε κῆρυξ,</l>
<l n="28">ποσσὶ πολυγνάμπτοισιν ἀπὀ χθονὸς εἰς χθόνα βαίνων</l>
<l n="29">καὶ στόλος ὀξὺς ἵκανε πολυσπερέων ἀπὀ νήσων</l>
<l n="30">κεκλομένου βασιλῆος· ὁ δέ θρασὺς αὐχένα τείνων, </l>
<l n="31">ὁλκάδας εὐπήληκας ἐς Ἄρεα πόντιον ἕλκων,</l>
<l n="32">λαὸν ὅλον θάρσυνε, καὶ ὑψινόῳ φάτο φωνῇ·</l>
<l n="33">‘Ἀνέρες, οὓς ἀτίταλλεν ἐμὸς μενέχαρμος Ὑδάσπης,</l>
<l n="34">ἄρτι πάλιν μάρνασθε πεποιθότες· αἰθόμενον δὲ</l>
<l n="35">ἄξατε πῦρ ἐς Ἄρηα, καἰ ἄσπετον ἅψατε πεύκην, </l>
<l n="36">νῆας ἵνα φλέξοιμι νεήλυδας αἴθοπι δαλῷ,</l>
<l n="37">καὶ στρατὸν ὑγροκέλευθον ἐνικρύψοιμι θαλάσσῃ</l>
<l n="38">σὺν δορί, σὺν θώρηκι, σὺν ὁλκάσι, σὺν Διονύσῳ.</l>
<l n="39">εἰ θεὸς ἔπλετο Βάκχος, ἐμῷ πυρὶ Βάκχον ὀλέσσω·</l>
<l n="40">οὐχ ἅλις, ὡς προχοῇσι πολύτροπα φάρμακα πάσσων </l>
<l n="41">ἄνθεσι Θεσσαλικοῖσιν ἐμὀν φοίνιξεν Ὑδάσπην,</l>
<l n="42">καί μιν ἰδὼν σίγησα, καὶ ἥσυχος εἰσέτι λεύσσειν</l>
<l n="43">ἔτλην ξανθά ῥέεθρα μιαινομένου ποταμοῖο;</l>
<l n="44">εἰ γὰρ ἔην ῥόος οὗτος ἀπʼ ἀλλοτρίου ποταμοῖο,</l>
<l n="45">μηδὲ πατὴρ ἐμὸς ἦεν Ἀρήιος Ἰνδὸς Ὑδάσπης, </l>
<l n="46">καί κεν ἐγὼ τόδε χεῦμα χυτῆς ἔπλησα κονίης</l>
<l n="47">ὀδμὴν βοτρυόεσσαν ἀμαλδύνων Διονύσου,</l>
<l n="48">καὶ προχοὴν μεθύουσαν ἐμοῦ γενετῆρος ὁδεύων</l>
<l n="49">ποσσὶ κονιομένοισι διέτρεχου ἄβροχον ὕδωρ,</l>
<l n="50">οἷα παρʼ Ἀργείοισι φατίζεται, ὡς ἐνοσίχθων </l>
<pb id="v.3.p.128"/>
<l n="51">ξηρὸν ὕδωρ ποίησε, καὶ αὐσταλέου ποταμοῖο</l>
<l n="52">Ἰναχίην ἵππειος ὄνυξ ἐχάραξε κονίην.</l>
<l n="53">οὐ θεός, οὐ θεὸς οὖτος· ἑὴν δʼ ἐψεύσατο φύτλην·</l>
<l n="54">ποίην γὰρ Κρονίωνος Ὀλύμπιον αἰγίδα πάλλει;</l>
<l n="55">ποῖον ἔχει σπινθῆρα Διοβλήτοιο κεραυνοῦ; </l>
<l n="56">ποίην δʼ οὐρανίην στεροπὴν γενετῆρος ἀείρει;</l>
<l n="57">οὐ Κρονίδης κατʼ Ἄρηα κορύσσεται οἴνοπι κισσῷ·</l>
<l n="58">οὐ τυπάνων πατάγοισι μέλος βρονταῖον ἐίσκω,</l>
<l n="59">οὐδὲ Διὸς σκηπτοῖσιν ὁμοίια θύρσα καλέσσω,</l>
<l n="60">οὐ χθονίῳ θώρηκι Διὸς νέφος ἶσον ἐνίψω· </l>
<l n="61">νεβρίδι δαιδαλέῃ πότε ποικίλον ἄστρον ἐίσκω;</l>
<l n="62">ἀλλʼ ἐρέεις, ὅτι βότρυν ἐδέξατο καἰ χύσιν οἴνου</l>
<l n="63">δῶρα παρὰ Κρονίωνος ἀεξιφύτοιο τοκῆος·</l>
<l n="64">Τρώιον αἷμα φέροντι καὶ ἀγρονόμῳ τινὶ βούτῃ</l>
<l n="65">Ζεὺς πόρεν οὶνοχόῳ Γανυμήδεϊ νέκταρ Ὀλύμπου, </l>
<l n="66">νέκταρι δʼ οὐ πέλεν οἶνος ὁμοίιος· εἴξατε, θύρσοι.</l>
<l n="67">Βάκχος ὁμοῦ Σατύροισιν ἐπὶ χθονὸς εἰλαπινάξει·</l>
<l n="68">δαίνυται οὐρανίοισι σὺν ἀθανάτοις Γανυμήδης.</l>
<l n="69">εἰ δὲ πέλε βροτὸς οὗτος ἐπουρανίοιο τοκῆος,</l>
<l n="70">σὺν Διὶ καὶ μακάρεσσι μιῆς ἔψαυσε τραπέζης. </l>
<l n="71">ἔκλυον, ὥς ποτε θῶκον ἑὸν καὶ σκῆπτρον Ὀλύμπου</l>
<l n="72">δῶκε γέρας Ζαγρῆι παλαιοτέρῳ Διονύσῳ,</l>
<l n="73">ἀστεροπὴν Ζαγρῆι καὶ ἄμπελον οἴνοπι Βάκχῳ.’</l>
<l n="74">εἶπε καὶ εἰς μόθον ὦρτο· συνερρώοντο δὲ λαοὶ</l>
<l n="75">σὺν δορί, σὺν σακέεσσι, καὶ ὄψιμον ἐλπίδα νίκης </l>
<l n="76">χερσαίου πολέμοιο μετεστήσαντο θαλάσσῃ.</l>
<l n="77">καὶ προμάχοις Διόνυσος ἐκέκλετο θυιάδι φωνῇ·</l>
<l n="78">‘Ἄρεος ἄλκιμα τέκνα καὶ εὐθώρηκος Ἀθήνης,</l>
<l n="79">οἷς βίος ἔργα μόθοιο καὶ ἐλπίδες εἰσὶν ἀγῶνες,</l>
<pb id="v.3.p.130"/>
<l n="80">σπεύσατε καὶ κατὰ πόντον ἀιστῶσαι γένος Ἰνδῶν, </l>
<l n="81">εἰναλίην τελέσαντες ἐπιχθονίην μετὰ νίκην.</l>
<l n="82">ἀλλὰ θαλασσαίοιο διάκτορα δηιοτῆτος,</l>
<l n="83">ἔγχεα διπλώσαντες ὁμόπλοκα δίζυγ, δεσμῷ</l>
<l n="84">ναύμαχα κολλήεντα, περὶ στόμα εἱμένα χαλκῷ,</l>
<l n="85">μίξατε δυσμενέεσσιν ἁλιπτοίητον Ἐνυώ, </l>
<l n="86">προφθάμενοι, μὴ χειρὶ πυραυγέα δαλὀν ἀείρων</l>
<l n="87">Δηριάδης φλέξειεν Ἀρήια δούρατα νηῶν.</l>
<l n="88">νόσφι φόβου μάρνασθε, Μιμαλλόνες· ὑγρομόθων γὰρ</l>
<l n="89">ἐλπίδες ἀντιβίων κενεαυχέες· εἰ δἐ μογήσας</l>
<l n="90">φύλοπιν οὐκ ἐτέλεσσεν ἐπὶ χθονὸς ὄρχαμος Ἰνδῶν, </l>
<l n="91">ἠλιβάτων λοφιῇσιν ἐφεδρήσσων ἐλεφάντων,</l>
<l n="92">ἀγχινεφής, ἀκίχητος, ἀωούτατος, ἠέρι γείτων,</l>
<l n="93">οὐ μὲν ἐγὼ προμάχων ποτὲ δεύομαι, οὐδὲ καλέσσω</l>
<l n="94">ἄλλον ἀοσσητῆρα μετὰ Κρονίωνα τοκῆα,</l>
<l n="95">ἡνίοχον πόντοιο καὶ αἰθέρος· ἢν δʼ ἐθελήσω, </l>
<l n="96">γνωτὸν ἐμοῦ Κρονίδαο Ποσειδάωνα κορύσσω</l>
<l n="97">Ἰνδῴην στίχα πᾶσαν ἀμαλδύνοντα τριαίνῃ·</l>
<l n="98">καὶ πρόμον εὐρυγένειον, ἀπόσπορον ἐννοσιγαίου,</l>
<l n="99">Γλαῦκον ἔχω συνάεθλον, ἐμῆς ἅτε γείτονα Θήβης,</l>
<l n="100">πόντιον Ἀονίης Ἀνθηδόνος ἀστὸν ἀρούρης· </l>
<l n="101">Γλαῦκον ἔχω καὶ Φόρκυν· ἱμασσομένην δὲ θαλάσσῃ</l>
<l n="102">ὁλκάδα Δηριάδαο κατακρύψει Μελικίρτης,</l>
<l n="103">κυδαίνων Διόνυσον ὁμόγνιον, οὗ ποτε μήτηρ</l>
<l n="104">νήπιον ἔτρεφε Βάκχον, ἐπεὶ πόρε ποντιὰς Ἰνὼ</l>
<l n="105">ἓν γλάγος ἀμφοτέροισι, Παλαίμονι καὶ Διονύσῳ· </l>
<l n="106">μαντιπόλου δὲ γέροντος, ὃς ἡμετέρην ποτὲ νίκην</l>
<l n="107">ἐσσομένην κατὰ πόντον ὑποβρυχίῃ φάτο φωνῇ,</l>
<l n="108">εἰμὶ φίλος Πρωτῆος· ἐς ὑσμίνην δὲ κορύσσει</l>
<l n="109">θυγατέρας Νηρῆος ἐμὴ Θέτις, ἐν δὲ κυδοιμοῖς</l>
<l n="110">Βασσαρίδων συνάεθλος ἐμὴ θωρήσσεται Ἰνώ· </l>
<l n="111">θωρήξω δʼ ἐς Ἄρηα καὶ Αἰόλον, ὄφρα νοήσω</l>
<pb id="v.3.p.132"/>
<l n="112">εὖρον ἀκοντίζοντα καὶ αἰχμάζοντα Βορῆα,</l>
<l n="113">γαμβρὸν ἐμοῦ προμάχου, Μαραθωνίδος ἅρπαγα νύμφης,</l>
<l n="114">καὶ Νότον Αἰθιοπῆα προασπιστῆρα Λυαίου·</l>
<l n="115">καὶ Ζέφυρος πολὺ μᾶλλον ἀελλήεντι κυδοιμῷ </l>
<l n="116">ὁλκάδας ἀντιβίων δηλήσεται· ἡμετέρου γὰρ</l>
<l n="117">εὐνέτιν Ἶριν ἔχει Διὸς ἄγγελον. ἀλλὰ σιωπῇ</l>
<l n="118">ἔκτοθεν εὐθύρσοιο καὶ Ἰνδῴοιο κυδοιμοῦ</l>
<l n="119">μιμνέτω ἠρεμέων θραχὺς Αἰόλος, ἠθάδι δεσμῷ</l>
<l n="120">ἀσκὸν ἐπισφίγξας ἀνεμώδεα, μηδʼ ἐνὶ πόντῳ </l>
<l n="121">ἄσθμασιν Ἰνσοφόνοισιν ἀριστεύσωαιν ἀῆται·</l>
<l n="122">ἀλλὰ μόθον τελέσω νηοφθόρα θύρσα τιταίνων.’</l>
<l n="123">ὣς εἰπὼν ἐκόρυσσε πεποιθότας ἡγεμονῆας.</l>
<l n="124">ἤση δὲ πτολέμοιο προάγγελος ἵστατο σάλπιγξ,</l>
<l n="125">καὶ μέλος ἐγρεκύδοιμον ἀνέκλαγον Ἄρεος αὐλοὶ </l>
<l n="126">λαὸν ἀολλίζοντες, ἀρασσομένη δὲ βοείη</l>
<l n="127">εἰναλίου κελάδησε μόθου χαλκόκροτον ἠχώ,</l>
<l n="128">καὶ καναχὴν ὁμόδουπον ἀγέστρατος ἴαχε σύριγξ·</l>
<l n="129">ἀντὶ δὲ πετραίης πολεμήια λείψανα φωνῆς</l>
<l n="130">Πανιὰς ὑστερόφωνας ἀμείβετο ποντιὰς Ἠχώ. </l>
<l n="131">τοῖσι δὲ μαρναμένοισιν ἔην κλόνος, ὦρτο δʼ ἰωὴ</l>
<l n="132">κεκλομένων· καὶ λαὸς ἐθήμονι μάρνατο τέχνῃ</l>
<l n="133">κυκλώσας στεφανηδὸν ὅλον στρατόν, ἐν δʼ ἄρα μέσσῳ</l>
<l n="134">νηυσὶν ὁμοζυλέεσσιν ἐμιτρώθη στόλος Ἰνδῶν</l>
<l n="135">εἰς λίνον ἐργομένων νεπόδων τύπον· Αἰακίδαις δὲ </l>
<l n="136">Αἰακὸς ὑγρὸν Ἄρηα προθεσπίζων Σαλαμῖνος</l>
<l n="137">ἀρχόμενος πολέμοιο θεουδέα ῥήξατο φωνήν·</l>
<l n="138">‘Εἰ πάρος ἡμετέρην ἀίων ἱκετήσιον ἠχὼ</l>
<l n="139">ἄσπορον εὐρυάλωος ἀπήλασας αὐχμὸν ἀρούρης,</l>
<pb id="v.3.p.134"/>
<l n="140">διψαλέην ἐπὶ γαῖαν ἄγων βιοτήσιον ὕδωρ, </l>
<l n="141">δὸς πάλιν ὀψιτέλεστον ἴσην χάριν, ὑέτιε Ζεῦ,</l>
<l n="142">ὕδατι κυδαίνων με καὶ ἐνθάδε· καί τις ἐνἰψῃ</l>
<l n="143">νίκην ἡμετέρην δεδοκημένος· ʼὡς ἐνὶ γαίῃ</l>
<l n="144">Ζεὺς ἑὸν υἷα γέραιρε, καὶ ὲν πελάγεσσι γεραίρει.ʼ</l>
<l n="145">ἄλλος ἀνὴρ λέξειεν Ἀχαιικός· ʼεἰν ένὶ θεσμῷ </l>
<l n="146">Αἰακὸς Ἰνδοφόνος φυσίζοος· ἀμφότερον γάρ,</l>
<l n="147">κείρων ἐχθρὰ κάρηνα καὶ αὔλακι καρπὸν ὀπάσσας</l>
<l n="148">χάρμα πόρεν Δήμητρι καὶ εὐφροσύνην Διονύσῳ.ʼ</l>
<l n="149">ῥύεο δʼ ἡμετέρης πλόον ὁλκάδος· αὐσταλέῳ δὲ</l>
<l n="150">ὡς χθονίῳ κενεῶνι φερέσβιον ἤγαγον ὕδωρ, </l>
<l n="151">καὶ βυθίων λαγόνων θανατηφόρον οἶδμα καρύσσω</l>
<l n="152">μαρνάμενον στρατιῇσι καὶ ὁλκάσι Δηριαδῆος.</l>
<l n="153">ἀλλά, πάτερ, σκηπτοῦχε βίου, σκηπτοῦχε κυδοιμοῦ,</l>
<l n="154">πέμπέ μοι αἰετὸν ὄρνιν ἐμῆς κήρυκα γενέθλης</l>
<l n="155">δεξιτερὸν προμάχοισι καὶ ὑμετέρῳ Διονύσῳ· </l>
<l n="156">ἄλλος δʼ ἀντιβίοισιν ἀριστερὸς ὄρνις ἱκέσθω·</l>
<l n="157">σύμβολα δʼ ἀμφοτέροις ἑτερότροπα ταῦτα γενέσθω·</l>
<l n="158">τὸν μὲν ἐσαθρήσω πεφορημένον ἅρπαγι ταρσῷ</l>
<l n="159">θηγαλέων ὀνύχων κεχαραγμένον ὀξέι κέντρῳ</l>
<l n="160">νεκρὸν ὄφιν περίμετρον ἀερτάζοντα κεράστην, </l>
<l n="161">δυσμενέος κερόεντος ἀπαγγέλλοντα τελευτήν·</l>
<l n="162">λαῷ δʼ ἀντιβίων ἕτερος μελανόχροος ἔλθῃ</l>
<l n="163">κυανέαις πτερύγεσσι προθεσπίζων φόνον Ἰνδῶν,</l>
<l n="164">αὐτομάτου θανάτοιο μέλαν τύπον· ἢν δʼ ἐθελήσῃς,</l>
<l n="165">βρονταίοις πατάγοισιν ἐμὴν μαντεύεο νίκην, </l>
<l n="166">καὶ στεροπὴν Βρομίοιο λεχώια φέγγεα πέμπων</l>
<l n="167">υἱέα σεῖο γέραιρε πάλιν πυρί, δυσμενέων δὲ</l>
<l n="168">ὁλκάδας εὐπήληκας ὀιστεύσωσι κεραυνοί.</l>
<pb id="v.3.p.136"/>
<l n="169">ναί, πάτερ, Αἰγίνης μιμνήσκεο, μὴ σέο νύμφης</l>
<l n="170">νυμφίον αἰσχύνειας ὁμόπτερον ὄρνιν Ἐρώτων.’ </l>
<l n="171">ὣς εἰπὼν πολέμιζεν, ἐς ἠερίας δὲ κελεύθους</l>
<l n="172">ὄμμα παλιννόστοιο βαλὼν ἀντώπιον Ἄρκτου</l>
<l n="173">γαμβρὸν ἑὸν λιτάνενε καὶ ἴαχε μῦθον Ἐρεχθεύς·</l>
<l n="174">‘Γαμβρὸς ἐμὸς Βορέης, θωρήσσεο, καὶ σέο νύμφης</l>
<l n="175">μαρναμένῳ γενετῆρι βοηθόον ἄσθμα τιταίνων </l>
<l n="176">ἕδνα τεοῦ θαλάμοιο θαλασσαίην πόρε νίκην·</l>
<l n="177">ὁλκάσι μὲν Βρομίοιο φέρων νηοσσόον αὔρην</l>
<l n="178">δὸς χάριν ἀμφοτέροισιν, Ἐρεχθέι καὶ Διονύσῳ·</l>
<l n="179">νηυσὶ δὲ Δηριάδαο μεμηνότα πόντον ἱμάσσων</l>
<l n="180">ἄσθματι κυματόεντι τεὰς θώρηξον ἀέλλας— </l>
<l n="181">ἐσσὶ γὰρ ὑσμίνης ἐμπείραμος, ὅττι καὶ αὐτὸς</l>
<l n="182">Θρῄκην ναιετάεις, ἐμπείραμος, οἷά περ Ἄρης—</l>
<l n="183">ἀντιβίων δὲ φάλαγγι δυσήνεμον ἄσθμα κομίζων</l>
<l n="184">ἔγχεϊ παχυήεντι κορύσσεο Δηριαδῆι·</l>
<l n="185">στήσας δʼ ἀωτιβίοισι θυελλήεσσαν Ἐνυὼ </l>
<l n="186">δυσμενέας τόξευε χαλαζήεντι βελέμνῳ,</l>
<l n="187">καὶ Διὶ πρστὰ φέρων καὶ Παλλάδι καἰ Διονύσῳ.</l>
<l n="188">μνώεο Κεκροπίης εὐπαρθένου, ἧχι γυναῖκες</l>
<l n="189">κερκίδι ποικίλλουσι τεῶν ὑμέναιον Ἐρώτων·</l>
<l n="190">Ἰλισσὸν δὲ γέραιρε γαμοστόλον, ὁππόθι κούρην </l>
<l n="191">Ἀτθίδα δὴν παράκοιτιν ἀνήρπασαν ἅρπαγες αὖραι</l>
<l n="192">ἑζομένην ἀτίνακτον ἀκινήτῳ σέθεν ὤμῳ.</l>
<l n="193">οἶδα μέν, ὡς συνάεθλος ἐλεύσεται ἄλλος ἀήτης</l>
<l n="194">γείτων ἀντιβίοισιν Ἑώιος· ἀλλʼ ἐνὶ χάρμῃ</l>
<l n="195">οὐ τρομέω θρασὺν Εὖρον, ὅτι πτερόεντες ἀῆται </l>
<l n="196">πάντες, ὅσοι πνείουσιν, ὀπάονές εἰσι Βορῆος·</l>
<l n="197">καὶ πρόμος Αἰθιόπων Νοτίην ἐπὶ πέζαν ἀρούρης</l>
<l n="198">μηκέτι νοστήσειε Κορύμβασος, ἀλλὰ δαμείη</l>
<pb id="v.3.p.138"/>
<l n="199">θερμὸν ἔχων συνάεθλον ἑὸν Νότον Αἰθσπῆα,</l>
<l n="200">ψυχρὸν ὑπὲρ πόντοιο πιὼν θανατηφόρον ὕδωρ· </l>
<l n="201">οὐκ ἀλέγω Ζεφύροιο, κορυσσομένιο Βορῆος.</l>
<l n="202">δεῖξον ὁμοφροσύνην ἑκυρῷ σέθεν· οὐρανόθεν δὲ</l>
<l n="203">σὺν σοὶ Βακχιάδεσσιν ἐμαῖς στρατιῇσιν ἀρήξει</l>
<l n="204">μαρνάμενος τριόδοντι Ποσειδάων καὶ Ἀθήνη,</l>
<l n="205">ἡ μὲν ἑοῖς ναέτῃσιν, ὁ δὲ γνωτοῖο γενέθλῃ· </l>
<l n="206">καὶ πυρόεις Ἥφαιστος Ἐρεχθέος αἷμα γεραίρων</l>
<l n="207">ἵξεται εὐάντητος ἐς ὑδατόεσσαν Ἐνυώ,</l>
<l n="208">ὁλκάσι Δηριάδαο μαχήμονα πυρσὸν ἑλίσσων.</l>
<l n="209">δὸς δέ με νικῆσαι καὶ ἐν ὕδασι, καὶ μετὰ νίκην</l>
<l n="210">Κεκροπίῃ κομίσειεν ἀπήμονα λαὸν Ἐρεχθεύς, </l>
<l n="211">καὶ Βορέην μέλψωσι καὶ Ὠρείθυιαν Ἀθῆναι.’</l>
<l n="212">τοῖον ἔπος βοόων ἁλιδίνεος ἥψατο χάρμης</l>
<l n="213">ἔγχεϊ τεχνήεντι, καὶ ὡς ναέτης Μαραθῶνος</l>
<l n="214">ναύμαχου εἶχεν ἔρωτα· φιληρέτμῳ δὲ κυδοιμῷ</l>
<l n="215">εὔστολος ἦεν Ἄρης τότε ναυτίλος, ἐν παλάμῃ δὲ </l>
<l n="216">πηδάλιον Φόβος εἶχε, κυβερνήτης δὲ κυδοιμοῦ</l>
<l n="217">Δεῖμος ἀκοντοφόρων ἀνελύσατο πείσματα νηῶν.</l>
<l n="218">Κυκλώπων δὲ φάλαγγες ἐωαυτίλλοντο θαλάσσῃ</l>
<l n="219">ὁλκάδας ἀγχιάλοισιν ὀιστεύοντες ἐρίπναις·</l>
<l n="220">Εὐρύαλος δʼ ἀλάλαζεν, ἁλιρροίζῳ δὲ κυδοιμῷ </l>
<l n="221">ἀγχινεφὴς οἴστρησεν ἐς ὑσμίνην Ἁλιμήδης.</l>
<l n="222">καὶ διδύμαις στρατιῇσιν ἐπέκτυπε πόντιος Ἄρης</l>
<l n="223">χερσαίην μετὰ δῆριν, ἁλιρροίζῳ δʼ ἀλαλητῷ</l>
<l n="224">ὁλκάσι Βακχείῃσιν ἐπέρρεον ὁλκάδες Ἰνδῶν·</l>
<l n="225">καὶ φόνος ἦν ἑκάτερθε, καὶ ἔζεε κύματα λύθρῳ, </l>
<l n="226">καὶ πολὺς ἀμφοτέρων στρατὸς ἤριπεν· ἀρτιχύτῳ δὲ</l>
<l n="227">αἵματι κυανέης ἐρυθαίνετο νῶτα θαλάσσης.</l>
<pb id="v.3.p.140"/>
<l n="228">πολλοὶ δʼ ἔνθα καὶ ἔνθα χυτῷ πίπτοντες ὀλέθρῳ</l>
<l n="229">οἰδαλέοι πλωτῆρες ἐναυτίλλοντο θαλάσσῃ·</l>
<l n="230">καὶ ῥοθίοις ἑλικηδὸν ἔχων πορθμῆας ἀήτας </l>
<l n="231">σύρετο νεκρὸς ὅμιλος ἀφειδέι σύνδρομος αὔρῃ·</l>
<l n="232">πολλοὶ δʼ αὐτοκύλιστον ὑπὸ στροδάλιγγα κυδοιμοῦ</l>
<l n="233">εἰς ῥόον ὠλίσθησαν, ἀναγκαίῃ δὲ πιόντες</l>
<l n="234">πικρὸν ὕδωρ ἐνόησαν ὑποβρυχίης λίνα Μοίρης,</l>
<l n="235">βριθόμενοι θώρηκι· καὶ οἰδαλέων μέλαν ὕδωρ </l>
<l n="236">κυανέων ἐκάλυπτεν ὁμόχροα σώματα νεκρῶν</l>
<l n="237">βένθεϊ φυκιόεντι, σὺν ὑγροπόρῳ δὲ φορῆι</l>
<l n="238">χάλκεος ἰλυόεντι χιτὼν ἐκαλύπτετο πηλῷ·</l>
<l n="239">καὶ τάφος ἔπλετο πόντος. ἐτυμβεύοντο δὲ πολλοὶ</l>
<l n="240">κητείοις γενύεσσιν, ἐν ὶχθυόεντι δὲ λαιμῷ </l>
<l n="241">ἄπνοον αἰθύσσουσα νέκυν τυμβεύσατο φώκη,</l>
<l n="242">ξανθὸν ἐρευγομένη ῥόον αἵματος. ὀλλυμένων δὲ</l>
<l n="243">τεύχεα πόντος ἔσεκτο, νεοσφαγέος δὲ φορῆος</l>
<l n="244">αὐτομάτη λοφόεσσα διʼ ὕδατος ἔπλεε πήληξ</l>
<l n="245">δεσμοῦ λυομένοιο, θυελλήεντι δὲ πολλῆς </l>
<l n="246">χεύματι φοιταλέης ἐπενήχετο κύκλα βοείης</l>
<l n="247">σὺν διερῷ τελαμῶνι. πολὺς δʼ ὑπὸ κύμασιν ἄκροις</l>
<l n="248">ἀφρὸς ἐρευθιόων πολιῆς ἀνεκήκιεν ἅλμης</l>
<l n="249">αἱμαλέῳ πάνλευκον ὑποστίξας χύσιν ὁλκῷ.</l>
<l n="250">καὶ φονίαις λιβάδεσσιν ἐφοινίχθη Μελικέρτης· </l>
<l n="251">Λευκοθέη δʼ ὀλόλυζε, τιθηνήτειρα Λυαίον,</l>
<l n="252">αὐχένα γαῦρον ἔχουσα, καὶ Ἰνδοφόνου περὶ νίκης</l>
<l n="253">ἄνθεϊ φυκιόεντι κόμην ἐστέψατο Νύμφη·</l>
<l n="254">καὶ Θέτις ἀκρήδεμνος ὑπερκύψασα θαλάσσης</l>
<l n="255">χεῖρας ἐρεισαμένη καὶ Δωρίδι καὶ Πανοπείῃ </l>
<l n="256">ἄσμενον ὄμμα τίταινεν ἐπʼ εὐθύρσῳ Διονύσῳ.</l>
<l n="257">καὶ βυθίη Γαλάτεια θαλασσαίου διὰ κόλπου</l>
<l n="258">ἡμιφανὴς πεφόρητο διαξύουσα γαλήνην,</l>
<pb id="v.3.p.142"/>
<l n="259">καὶ φονίου Κύκλωπος ἁλιπτοίητον Ἐνυὼ</l>
<l n="260">δερκομένη δεδόνητο, φόβῳ δʼ ἤμειψε παρειάς· </l>
<l n="261">ἔλπετο γὰρ Πολύφημον ἰδεῖν κατὰ φύλοπιν Ἰνδῶν</l>
<l n="262">ἀντία Δηριάδαο συναιχμάζοντα Λυαίῳ·</l>
<l n="263">ταρβαλέη δʼ ἱκέτευε θαλασσαίην Ἀφροδίτην</l>
<l n="264">υἷα Ποσειδάωνος ἀριστεύοντα σαῶσαι,</l>
<l n="265">καὶ γενέτην φιλότεκνον ἐφʼ υἱέι κυανοχαίτην </l>
<l n="266">μαρναμένου λιτάνευε προασπίζειν Πολυφήμου.</l>
<l n="267">καὶ βυθίου τριόδοντος ἐκυκλώσαντο φορῆα</l>
<l n="268">θυγατέρες Νηρῆος· ἐρειδόμενος δὲ τριαίνῃ</l>
<l n="269">πόντιος ἐννοσίγαιος ἐδέρκετο γείτονα χάρμην,</l>
<l n="270">καὶ στρατὸν εὐθώρηκος ὀπιπεύων Διονύσου, </l>
<l n="271">ζηλήμων ὁρόων ἑτέρου Κύκλωπος Ἐνυώ,</l>
<l n="272">ὑγρομόθῳ Βρομίῳ πολυμεμφέα ῥήξατο φωνήν·</l>
<l n="273">‘Εἰς ἐνοπήν, φίλε Βάκχε, τόσους Κύκλωπας ἀγείρων,</l>
<l n="274">καλλείψας δʼ ἕνα μοῦνον ἀπόπροθι δηιοτῆτος,</l>
<l n="275">εἰς χρόνον ἑπταέτηρον ἔχεις πολύκυκλον ἀγῶνα, </l>
<l n="276">βόσκων ἀλλοπρόσαλλον ἀτέρμονος ἐλπίδα χάρμης,</l>
<l n="277">ὅττι τεοῦ μεγάλοιο προασπιστῆρες ἀγῶνος</l>
<l n="278">πάντες ἑνὸς χατέουσιν ἀνικήτου Πολυφήμου·</l>
<l n="279">εἰ δὲ τεὴν ἐπὶ δῆριν ἐμὸς πάις ἵκετο Κύκλωψ, </l>
<l n="281">πατρῴην δʼ ἐλέλιζεν ἐμῆς γλωχῖνα τριαίνης, </l>
<l n="280">καί κεν ὑπὲρ πεδίοιο συναιχμάζων Διονύσῳ </l>
<l n="284">στήθεα βουκεράοιο διέθλασε Δηριαδῆος, </l>
<l n="282">καὶ πολὺν αἰνὸν ὅμιλον ἐμῷ τριόδοντι δαΐζων </l>
<l n="283">εἰς μίαν ἠριγένειαν ὅλον γένος ἔκτανεν Ἰνδῶν. </l>
<l n="285">υἱὸς ἐμὸς πάλαι <note n="1" place="unspecified" anchored="yes">So Marcellus: pa/lin MSS. and edd.</note> ἄλλος ἔχων ἑκατοντάδα χειρῶν </l>
<l n="286">Τιτήνων ὀλετῆρι τεῷ χραίσμησε τοκῆι,</l>
<l n="287">Αἰγαίων πολύπηχυς, ὅτε Κρόνον εἰς φόβον ἕλκων</l>
<pb id="v.3.p.144"/>
<l n="288">ἠλιβάτων ἐτίταινε πολυσπερὲς ἔθνος ἀγοστῶν,</l>
<l n="289">ἠέλιον σκιόωσαν ἔχων ὑψαύχενα χαίτην,</l>
<l n="290">καὶ βλοσυροὶ Τιτῆνες ἐνοσφίσθησαν Ὀλύμπου </l>
<l n="291">εὐπαλάμου Βριαρῆος ὑποπτήσσοντες Ἐνυώ.’</l>
<l n="292">τοῖον ἔπος φθονέων νεμεσήμονι πέφραδε φωνῇ.</l>
<l n="293">αἰδομένη δὲ Θόωσα κατηφέας εἶχε παρειάς,</l>
<l n="294">Ἄρεϊ μὴ παρεόντος ἐρωμανέος Πολυφήμου.</l>
<l n="295">ὡς δὲ πόνου τέλος ἦεν ἐριφλοίσβοιο κυδοιμοῦ, </l>
<l n="296">ἠθάδα πόντον ὄπωπε κατάρρυτον αἵματι Νηρεύς·</l>
<l n="297">ξανθῆς δʼ ἐννοσίγαιος ἐθάμβεε νῶτα θαλάσσης,</l>
<l n="298">ἰχθύας ἀνδροφάγους ὁρόων καὶ πληθύι νεκρῶν</l>
<l n="299">γείτονος ἄβροχα νῶτα γεφυρωθέντα θαλάσσης...</l>
<l n="300">Βακχιάδες τε φάλαγγες ἐπέρρεον αἴθοπι λαῷ. </l>
<l n="301">κεῖτο δὲ δυσμενέων στρατὸς ἄσπετος, ὧν ἐνὶ χάρμῃ</l>
<l n="302">βαλλομένων ξιφέεσσι καὶ ὀξυτόροισιν ὀιστοῖς.</l>
<l n="303">τοῦ μὲν ὑπὲρ λαπάρην βέλος ἔμπεσε, τοῦ δὲ τυπέντος</l>
<l n="304">ἔγχεϊ χαλκείῳ μεσάτης ὑπὲρ ἄντυγα κόρσης</l>
<l n="305">ὠτειλὴ βεβάθυστο χαρασσομένοιο καρήνου. </l>
<l n="306">πολλοὶ δʼ ἔνθα καὶ ἔνθα πολυσπερέων ἐλατήρων</l>
<l n="307">πόντον ἀμοιβαίοισιν ἀνασχίζοντες ἐρετμοῖς</l>
<l n="308">κυανέην λεύκαινον ἐπασσυτέρην χύσιν ἀφρῷ,</l>
<l n="309">καὶ πόνος ἦν ἀνόνητος ἐπειγομένων ἐλατήρων,</l>
<l n="310">συμφερτοὺς δὲ κάλωας ἀοσσητῆρι σιδήρῳ </l>
<l n="311">ἰθυντὴρ ἀπέκοψε καὶ ἔσχισεν ἄορι σειρήν.</l>
<pb id="v.3.p.146"/>
<l n="312">Ἀμφοτέρης δὲ φάλαγγος ἐν ἠέρι ῥοῖζον ἰάλλων</l>
<l n="313">ἔρρεεν ἀπλανέων δολιχόσκιος ὄμβρος ὀιστῶν·</l>
<l n="314">ὧν ὁ μὲν ἱστὸν ἔβαλλε μεσαίτατον, ὃς δὲ περήσας</l>
<l n="315">ἱστίον εὐδίνητον ἐβόμβεε σύνδρομος αὔραις, </l>
<l n="316">ἄλλος ἔην προτόνοισι πεπαρμένος, ὃς δὲ μεσόδμῃ</l>
<l n="317">κεῖτο πεσών, ἕτερος δὲ διʼ ἠέρος ἰὸς ἀλήτης</l>
<l n="318">ἀκροτάτης ἐτύχησεν ἀερσιλόφοιο κεραίης,</l>
<l n="319">σέλμασι δʼ ἄλλος ἔην τετανυσμένος· ἀγχιφανῆ δὲ</l>
<l n="320">ἄλλα κυβερνητῆρος ἀποπλαγχθέντα κελεύθου </l>
<l n="321">ἄστατα πηδαλίοιο διέξεσεν ἄκρα κορύμβου·</l>
<l n="322">καὶ Φλόγιος κλυτότοξος ὑπηνέμιον βέλος ἕλκων</l>
<l n="323">ἴκρια νηὸς ἔβαλλε καὶ οὐκ ἐτύχησε Λυαίου.</l>
<l n="324">ἦν δʼ ἐσιδεῖν κατὰ πόντον ἐύπτερον ἰὸν ἀλήτηι</l>
<l n="325">πουλύποδος σκολιοῖο περιπλεχθέντα κορύμβοις· </l>
<l n="326">ἄλλου δʼ ἤμβροτεν ἄλλος· Ἐρυθραίῳ δὲ σιδήρῳ</l>
<l n="327">πομπίλον ἄλλος ἔτυψε καταιχμάζων Διονύσου·</l>
<l n="328">ἔγχεϊ δʼ ἠκόντιζε Κορύμβασος, ὄφρα τυχήσῃ</l>
<l n="329">ὁλκαίης Σατύροιο, παραΐξασα δὲ λόγχη</l>
<l n="330">ἰχθύος ὑγροπόροιο κατέγραφε δίζυγον οὐρὴν </l>
<l n="331">θηγαλέῃ γλωχῖνι· τιτυσκόμενος δὲ σιδήρῳ</l>
<l n="332">εἰς σκοπὸν ἀχρήιστον ἀνουτήτου Διονύσου</l>
<l n="333">Δηριάδης δόρυ πέμπεν, ἀποπλαγχθεῖσα δὲ Βάκχου</l>
<l n="334">εἰς ῥαχίην δελφῖνος ἐποίπνυε λοίγιος αἰχμή,</l>
<l n="335">κυρτὸς ὅπῃ λοφιῇσι συνάπτεται ἰχθύος αὐχήν, </l>
<l n="336">δελφὶς δʼ αὐτοέλικτος ἐθήμονι κυκλάδι νύσσῃ</l>
<l n="337">ἡμιθανὴς σκίρτησε χορίτιδος ἅλματι Μοίρης·</l>
<l n="338">πολλοὶ δʼ ἔνθα καὶ ἔνθα κυβιστητῆρες ὀλέθρου</l>
<l n="339">ἰχθύες ὠρχήσαντο χαρασσομένων ἀπὸ νώτων.</l>
<l n="340">καὶ Στερόπης προμάχιζεν· ἀερσιπόδης δʼ Ἁλιμήδης </l>
<l n="341">χειρὶ λαβὼν πρηῶνα θαλασσοτόκοιο κολώνης</l>
<l n="342">ῥῖψεν ἐπʼ ἀντιβίοισιν· ἔδυνε δὲ φοιταλέη νηῦς</l>
<pb id="v.3.p.148"/>
<l n="343">τρηχαλέου βληθεῖσα λίθου τροχοειδέι κύκλῳ.</l>
<l n="344">καί τις ἀκοντισθεῖσα διʼ ὁλκάδος ὁλκάδι γείτων</l>
<l n="345">ἀμφοτέρας ἔζευξεν ἁλίδρομος ἔγχεος αἰχμή, </l>
<l n="346">νῆας ἐπισφίγξασα δύω ξυνήονι δεσμῷ</l>
<l n="347">στεινομένων νεφεληδόν· ἔην δʼ ἑτερόκτυπος ἠχώ.</l>
<l n="348">καὶ στόλος ἀμφοτέρων τετράζυγον εἶχεν Ἐνυώ,</l>
<l n="349">ὧν ὁ μὲν ἀντιπόροιο περὶ ῥάχιν αἴθοπος Εὔρου,</l>
<l n="350">ὃς δὲ Λιβὸς δροσεροῖο παρὰ πτερόν, ὃς δὲ Βορῆος, </l>
<l n="351">καὶ Νοτίην παρὰ πέζαν. ἀμοιβαίῃσι δὲ ῥιπαῖς</l>
<l n="352">Μορρεὺς μὲν ταχύγουνος ἀφʼ ὁλκάδος ὁλκάδα βαίνων</l>
<l n="353">Βασσαρίδων ἐφόβησεν ἁλιπτοίητον Ἐνυώ,</l>
<l n="354">ἶσος ἀριστεύων καὶ ἐν ὕδασιν· ἀλλὰ ἑ θύρσῳ</l>
<l n="355">Εὔιος οὐτήσας διερῆς ἀνεσείρασε χάρμης, </l>
<l n="356">καὶ μογέων ὀδύνῃσιν ἐπὶ πτόλιν ᾤχετο Μορρεύς.</l>
<l n="357">ὄφρα μὲν ἔνθεον ἕλκος, ὅ μιν λάχε, δαιμονίη χεὶρ</l>
<l n="358">λυσιπόνου Βραχμῆνος ἀκέσσατο Φοιβάδι τέχνῃ,</l>
<l n="359">θεσπεσίῃ λάλον ὕμνον ὑποτρύζοντος ἀοιδῇ,</l>
<l n="360">τόφρα δὲ δυσμενέεσσιν ἐπέχραε Λύδιος Ἄρης. </l>
<l n="361">τοῖσι μὲν ἐγρεκύδοιμος ἕην πλόος, εἶχε δʼ Ἐνυὼ</l>
<l n="362">ναυτιλίης προκέλευθον, ἁλισμαράγου δὲ κυδοιμοῦ</l>
<l n="363">ἦν κλόνος ἀμφοτέρων ἑτερότροπος· ἀντιβίων γὰρ</l>
<l n="364">ὅσσοι μὲν κραναοῖσιν ὀιστεύοντο βελέμνοις</l>
<l n="365">ἢ φονίοις πετάλοισιν ἢ ἔγχεσιν ἠὲ μαχαίραις, </l>
<l n="366">χεῖρας ἐρετμώσαντες ἀήθεας εἰς μέλαν ὕδωρ</l>
<l n="367">ἴθμασιν ἀσταθέεσσιν ἐτυμβεύοντο θαλάσσης·</l>
<l n="368">εἰ δέ τις εἰς ἅλα πῖπτε τυπεὶς Βρομίοιο μαχητής,</l>
<l n="369">αἰθύσσων παλάμας ἐπενήχετο κύματα τέμνων</l>
<l n="370">χερσὶ θαλασσομόθοισιν, ἁλιρροίζῳ δὲ κυδοιμῷ </l>
<l n="371">μαρνάμενος ῥοθίοισι μετʼ ἀνέρας ἔσχισεν ὕδωρ.</l>
<l n="372">εἰναλίης δὲ τάλαντα μάχης ἔκλινε Κρονίων,</l>
<pb id="v.3.p.150"/>
<l n="373">νίκην ὑδατόεσσαν ἐπεντύνων Διονύσῳ·</l>
<l n="374">καὶ βυθίῳ τριόδοντι κορύσσετο κυανοχαίτης</l>
<l n="375">μαρνάμενος δηίοισι, καὶ ἄβροχον ἡνιοχεύων </l>
<l n="376">ἅρμα Ποσειδάωνος ἐβακχεύθη Μελικέρτης.</l>
<l n="377">καὶ πισύραις κατὰ πόντον ἐφιππεύοντες ἀέλλαις</l>
<l n="378">κύματα πυργώσαντες ἐθωρήχθησαν ἀῆται,</l>
<l n="379">δυσμενέων ἐθέλοντες ἀιστῶσαι στίχα νηῶν, </l>
<l n="381">οἱ μὲν Δηριαδῆος ἀρηγόνες, οἱ δὲ Λυαίου· </l>
<l n="380">καὶ Ζέφυρος κεκόρυστο, </l>
<l n="382">νότος δʼ ἐπεσύρισεν Εὔρῳ, </l>
<l n="383">καὶ Βορέης Θρήισσαν ἄγων ἀντίπνοον αὔρην</l>
<l n="384">ἄγρια μαινομένης ἐπεμάστιε νῶτα θαλάσσης.</l>
<l n="385">καὶ στόλον ἰθύνουσα μαχήμονα Δηριαδῆος</l>
<l n="385">ὑσμίνης Ἔρις ἦρχε· Διωνύσοιο δὲ νηῶν </l>
<l n="386">Ἰνδοφόνῳ παλάμῃ κολπώσατο λαίφεα Νίκη.</l>
<l n="387">χείλεσι δʼ ἰκμαλέοισι μαχήμονα κόχλον ἐρείσας</l>
<l n="388">εἰναλίῃ σάλπιγγι μέλος μυκήσατο Νηρεύς·</l>
<l n="389">καὶ Θέτις ἐσμαράγησεν ἐνυαλίης μέλος Ἠχοῦς</l>
<l n="390">κύμασι πατρῴοισι προασπίζουσα Λυαίου. </l>
<l n="391">Εὐρυμέδων δὲ Κάβειρος ἐθήμονα δαλὸν ἀείρων</l>
<l n="392">ὑσμίνης δόλον εὗρεν ἀρηγόνα· μηκεδανὴν γὰρ</l>
<l n="393">νηῦν ἰδίην ἔφλεξεν ἐκούσιον ἁψάμενος πῦρ·</l>
<l n="395">νεύμασι Βακχείοισι περισκαίρουσα θαλάσσῃ, </l>
<l n="396">καὶ λοξαῖς ἑλίκεσσιν ἀφʼ ὁλκάδος ὁλκάδα βαίνων</l>
<l n="397">κύκλον ἐς αὐτοέλικτον ἐνήχετο πυρσὸς ἀλήτης,</l>
<l n="398">καίων ἔνθα καὶ ἔνθα πολυσπερέων στίχα νηῶν.</l>
<l n="399">καὶ σέλας ἀθρήσασα πυριβλήτοιο θαλάσσης</l>
<l n="400">Νηρεῒς ἀκρήδεμνος ἐδύσατο βένθεα πόντου, </l>
<l n="401">αἰθομένου φεύγουσα διʼ ὕδατος ἰκμαλέον πῦρ.</l>
<l n="402">χάζετο δʼ Ἰνδὸς ὅμιλος ἐπὶ χθόνα, πόντον ἐάσας·</l>
<l n="403">καὶ Φαέθων ἐγέλασσεν, ὅτι προτέρους μετὰ δεσμοὺς</l>
<pb id="v.3.p.152"/>
<l n="404">ἐκ πυρὸς Ἡφαίστοιο πάλιν φύγε ναύμαχος Ἄρης.</l>
<l n="405">Δηριάδης δʼ ἀκίχητος ἰδὼν φλόγα σύνδρομον αὔραις </l>
<l n="406">εἰς πεδίον πεπότητο θοώτερα γούνατα πάλλων,</l>
<l n="407">φεύγων ὑγρὸν Ἄρηα θαλασσομόθου Διονύσου.</l>
</div1>
<pb id="v.3.p.154"/>
<div1 type="book" n="40">
<argument>
<l n="1">τεσσαρακοστὸν ἔχει δεδαϊγμένον ὄρχαμον Ἰνδῶν,</l>
<l n="2">πῶς δὲ Τύρον Διόνυσος ἐδύσατο, πατρίδα Κάδμου.</l>
</argument>
<l n="1">οὐ δὲ Δίκην ἀλέεινε πανόψιον, οὐδὲ καὶ αὐτῆς</l>
<l n="2">ἀρραγέος κλωστῆρος ἀκαμπέα νήματα Μοίρης·</l>
<l n="3">ἀλλά μιν ἀθρήσασα πεφυζότα Παλλὰς Ἀθήνη—</l>
<l n="4">ἕζετο γὰρ κατὰ πόντον ἐπὶ προβλῆτος ἐρίπνης,</l>
<l n="5">ναύμαχον εἰσορόωσα κορυσσομένων μόθον Ἰνδων— </l>
<l n="6">ἐκ σκοπιῆς ἀνέπαλτο, καὶ ἄρσενα δύσατο μορφήν·</l>
<l n="7">κλεψινόοις δʼ ὀάροισι παρήπαφεν ὄρχαμον Ἰνδῶν,</l>
<l n="8">Μορρέος εἶδος ἔχουσα, χαριζομένη δὲ Λυαίῳ</l>
<l n="9">Δηριάδην ἀνέκοψε, καὶ ὡς ἀλέγουσα κυδοιμοῦ</l>
<l n="10">φρικτὸν ἀπερροίβδησεν ἔπος πολυμεμφέι φωνῇ· </l>
<l n="11">‘Φεύγεις, Δηριάδη; τίνι κάλλιπες Ἄρεα νηῶν;</l>
<l n="12">πῶς δύνασαι ναέτῃσι φανήμεναι; ἢ πόθεν ἄντην</l>
<l n="13">ὄψεαι Ὀρσιβόην μενεδήιον, αἴ κεν ἀκούσῃ</l>
<l n="14">Δηριάδην φεύγοντα καὶ οὐ μίμνοντα γυναῖκας;</l>
<l n="15">αἴδεο Χειροβίην ῥηξήνορα, μή σε νοήσῃ </l>
<l n="16">ὑσμίνην ἀσίδηρον ὑποπτήσσοντα Λυαίου,</l>
<l n="17">ἣ δόρυ θοῦρον ἔχουσα καὶ ὀχλίζουσα βοείην</l>
<l n="18">μάρνατο Βασσαρίδεσσι, συνεσπομένη παρακοίτῃ.</l>
<l n="19">χάζεό μοι Μορρῆι λιπὼν μόθον· ἢν δʼ ἐθελήσῃς,</l>
<l n="20">αὐτὸς ἀριστεύσω καὶ ἀνάλκιδα Βάκχον ὀλέσσω. </l>
<pb id="v.3.p.156"/>
<l n="21">πενθερὸν οὐ καλέσω σε πεφυζότα, σεῖο δὲ κούρης</l>
<l n="22">ἔστω Χειροβίης ἕτερος πόσις· αἰδόμενος γὰρ</l>
<l n="23">καλλείψω τεὸν ἄστυ, καὶ ἵξομαι εἰς χθόνα Μήδων,</l>
<l n="24">ἵξομαι εἰς Σκυθίην, ἵνα μὴ σέο γαμβρὸς ἀκούσω.</l>
<l n="25">ἀλλʼ ἐρέεις· ʼεὔοπλος ἐμὴ δάμαρ οἶδεν Ἐνυώ.ʼ </l>
<l n="26">εἰσὶν Ἀμαζονίδες περὶ Καύκασον, ὁππόθι πολλαὶ</l>
<l n="27">Χειροβίης πολὺ μᾶλλον ἀριστεύουσι γυναῖκες·</l>
<l n="28">κεῖθι δορικτήτην βριαρὴν ἀνάεδνον ἀκοίτης</l>
<l n="29">εἰς γάμον, ἢν ἐθέλω, μίαν ἄξομαι· ἐν θαλάμοις γὰρ</l>
<l n="30">οὐ δέχομαι σέο παῖδα φυγοπτολέμοιο τοκῆος.’ </l>
<l n="31">ὣς φαμένη παρέπεισεν ἀγήνορα Δηριαδῆα,</l>
<l n="32">καί οἱ θάρσος ἔδωκε τὸ δεύτερον, ὄφρα δαμείη</l>
<l n="33">μαρναμένου Βρομίοιο τυπεὶς φθισήνορι θύρσῳ.</l>
<l n="34">καὶ θρασὺς ἀγνώσσων δολίην παρεοῦσαν Ἀθήνην</l>
<l n="35">ψευδομένου Μορρῆος ἐλεγχέα μῦθον ἀκούων </l>
<l n="36">χείλεσιν αἰδομένοισι παρήγορον ἴαχε φωνήν·</l>
<l n="37">‘Φείδεο σῶν ἐπέων· τί με μέμφεαι, ἄτρομε Μορρεῦ;</l>
<l n="38">οὐ πρόμος, οὐ πρόμος οὗτος, ἑὸν δέμας αἰὲν ἀμείβων.</l>
<l n="39">καὶ γὰρ ἀμηχανέω, τίνι μάρναμαι ἢ τίνα βάλλω·</l>
<l n="40">σπεύδων μὲν πτερόεντι βαλεῖν Διόνυσον ὀιστῷ, </l>
<l n="41">ἢ ξίφεϊ πλήξας μέσον αὐχένος, ἢ δόρυ πέμπων</l>
<l n="42">οὐτῆσαι ποθέων διὰ γαστέρος, ἀντὶ Λυαίου</l>
<l n="43">πόρδαλιν αἰολόνωτον ἐπαΐσσοντα κιχάνω...</l>
<l n="44">μαρναμένου δὲ λέοντος ἐπείγομαι αὐχένα τέμνειν,</l>
<l n="45">καὶ θρασὺν ἀντὶ λέοντος ὄφιν δασπλῆτα δοκεύω· </l>
<l n="46">σπεύδων δʼ ἀντὶ δράκοντος ὀπιπεύω ῥάχιν ἄρκτου·</l>
<l n="47">εἰς λοφιὴν δʼ ἐπίκυρτον ἐμὸν δόρυ θοῦρον ἰάλλω,</l>
<l n="48">ἀλλὰ μάτην τανύω δολιχὸν βέλος· ἀντὶ γὰρ ἄρκτου</l>
<pb id="v.3.p.158"/>
<l n="49">φαίνεται ἠερόφοιτος ἀνούτατος ἱπταμένη φλόξ.</l>
<l n="50">κάπρον ἰδὼν ἐπιόντα βοὸς μυκηθμὸν ἀκούω, </l>
<l n="51">ἀντὶ συός τινα ταῦρον ὑπὲρ λοξοῖο μετώπου</l>
<l n="52">παπταίνω χαροπῇσιν ἀκοντίζοντα κεραίαις</l>
<l n="53">ἡμετέρους ἐλέφαντας· ἐγὼ δʼ ἐμὸν ἆορ ἑλίσσω</l>
<l n="54">θηρσὶ πολυσπερέεσσι, καὶ οὐχ ἕνα θῆρα δαμάζω.</l>
<l n="55">καὶ φυτὸν ἀθρήσας τανύω βέλος, ἀλλὰ φυγόντος </l>
<l n="56">νύσσαν ἐς ἠερίην ὁρόω κυρτούμενον ὕδωρ.</l>
<l n="57">ἔνθεν ἐγὼ τρομέων πολυφάρμακα θαύματα τέχνης</l>
<l n="58">φύλοπιν ἀλλοπρόσαλλον ἀλυσκάζω Διονύσου·</l>
<l n="59">ἀλλὰ πάλιν Βρομίῳ θωρήξομαι, ἄχρις ἐλέγξω</l>
<l n="60">μάγγανα τεχνήεντα δολορραφέος Διονύσου.’ </l>
<l n="61">ὣς εἰπὼν κεκόρυστο τὸ δεύτερον ἠθάδι λύσσῃ,</l>
<l n="62">καὶ πάλιν ἐν πεδίῳ μόθος ἔβρεμε, μαρναμένῳ δὲ</l>
<l n="63">εἰναλίην μετὰ δῆριν ἐθωρήχθη Διονύσῳ·</l>
<l n="64">καὶ προτέρης Βρομίοιο λελασμένος ἔπλετο νίκης,</l>
<l n="65">ὁππότε δενδρήεντι περίπλοκος αὐχένα δεσμῷ </l>
<l n="66">ἱκεσίην πολύευκτον ἀνέσχεθε μάρτυρι Βάκχῳ·</l>
<l n="67">ἀλλὰ πάλιν πρόμος ἔσκε θεημάχος· εἶχε δὲ βουλὴν</l>
<l n="68">διχθαδίην, ἢ Βάκχον ἑλεῖν ἢ δμῶα τελέσσαι.</l>
<l n="69">τρὶς μὲν ἑὸν δόρυ πέμπε, καὶ ἤμβροτεν ἠέρα βάλλων·</l>
<l n="70">ἀλλʼ ὅτε δὴ τὸ τέταρτον ἐπέδραμεν οἴνοπι Βάκχῳ </l>
<l n="71">εἰς σκοπὸν ἀχρήιστον ἐπήορον ἔγχος ἰάλλων</l>
<l n="72">Δηριάδης ὑπέροπλος, ἑοῦ συνάεθλον ἀγῶνος</l>
<l n="73">γαμβρὸν ἑὸν καλέεσκε, καὶ οὐκέτι φαίνετο Μορρεύς·</l>
<l n="74">ἀλλὰ μεταστρέψασα δολοπλόκον εἶδος Ἀθήνη</l>
<l n="75">δαίμονι βοτρυόεντι παρίστατο· δερκομένου δὲ </l>
<l n="76">δείματι θεσπεσίῳ λύτο γούνατα Δηριαδῆος·</l>
<l n="77">ἔγνω δʼ ἀνδρομέης ἀπατήλιον εἰκόνα μορφῆς</l>
<l n="78">Μορρέος ἀντιτύποιο φέρειν μίμημα προσώπου·</l>
<l n="79">καὶ δόλον ἠπεροπῆα σοφῆς ἐνόησεν Ἀθήνης.</l>
<pb id="v.3.p.160"/>
<l n="80">τὴν μὲν ἰδὼν Διόνυσος ἐγήθεεν, ἐν κραδίῃ δὲ </l>
<l n="81">ψευδομένην γίνωσκε συναιχμάζουσαν Ἀθήνην.</l>
<l n="82">καὶ τότε βοτρυόεις κοτέων βακχεύετο δαίμων</l>
<l n="83">ὑψιτενὴς περίμετρος, ἴσος Παρνησσίδι πέτρῃ·</l>
<l n="84">Δηριάδην δʼ ἐδίωκε ταχύδρομον· αὐτὰρ ὁ φεύγων</l>
<l n="85">κοῦφος ἐπειγομέναις ἐτιταίνετο σύνδρομος αὔραις· </l>
<l n="86">ἀλλʼ ὅτε χῶρον ἵκανον, ὅπῃ πολεμητόκον ὕδωρ</l>
<l n="87">κύματι λυσσώοντι γέρων κελάρυζεν Ὑδάσπης,</l>
<l n="88">ἤτοι ὁ μὲν ποταμοῖο παρʼ ᾐόνας ἄπλετος ἔστη,</l>
<l n="89">ὡς γενέτην συνάεθλον ἔχων κελάδοντα μαχητὴν</l>
<l n="90">ὑγρὸν ἀκοντιστῆρα κορυσσομένου Διονύσου, </l>
<l n="91">δαίμων δʼ ἀμπελόεις ταμεσίχροα θύρσον ἰάλλων</l>
<l n="92">ἀκρότατον χρόα μοῦνον ἐπέγραφε Δηριαδῆος.</l>
<l n="93">αὐτὰρ ὁ κισσήεντι τυπεὶς φθισήνορι θαλλῷ</l>
<l n="94">πατρῴῳ προκάρηνος ἐπωλίσθησε ῥεέθρῳ,</l>
<l n="95">μηκεδανοῖς μελέεσσι γεφυρώσας ὅλον ὕδωρ </l>
<l n="96">αὐτόματος. χρονίην δὲ θεοὶ μετὰ φύλοπιν Ἰνδῶν</l>
<l n="97">σὺν Διὶ παμμεδέοντι πάλιν νόστησαν Ὀλύμπῳ.</l>
<l n="98">βάκχοι δʼ ἀμφαλάλαζον ἀδηρίτου Διονύσου</l>
<l n="99">δῆριν ἀνευάζοντες, ἀολλίζοντο δὲ πολλοὶ</l>
<l n="100">ἔγχεσιν οὐτάζοντες ὅλον χρόα Δηριαδῆος. </l>
<l n="101">Ὀρσιβόη δʼ ᾤμωξε πολυθρήνων ἐπὶ πύργων,</l>
<l n="102">κείμενον ἀρτιδάικτον ὀδυρομένη παρακοίτην·</l>
<l n="103">πενθαλέοις δʼ ὀνύχεσσι κατέγραφε κύκλα προσώπου,</l>
<l n="104">καὶ σκολιῆς ὤλοψεν ἀκηδέα βότρυν ἐθείρης,</l>
<l n="105">καὶ κόνιν αἰθαλόεσσαν ἑοῦ κατέχευε καρήνου· </l>
<l n="108">Χειροβίη δʼ ὀλόλυξε καταφθιμένοιο τοκῆος, </l>
<l n="106">κυανέους δʼ ἤρασσε βραχίονας, ἀργυδέου δὲ </l>
<l n="107">στέρνον ὅλον γύμνωσε διχαζομένοιο χιτῶνος· </l>
<l n="109">Πρωτονόη δʼ ἀπέδιλος ἑὰς ξύουσα παρειάς, </l>
<pb id="v.3.p.162"/>
<l n="110">κύκλα κονισαλέοιο καταισχύνουσα προσώπου, </l>
<l n="111">κλαῖεν ἐπʼ ἀμφοτέροισι καὶ ἀνέρι καὶ γενετῆρι,</l>
<l n="112">διπλόον ἄλγος ἔχουσα, καὶ ἴαχε πενθάδι φωνῇ·</l>
<l n="113">‘Ἆνερ, ἀπʼ αἰῶνος νέος ὤλεο· κὰδ δʼ ἐμὲ χήρην</l>
<l n="114">ἔλλιπες ἐν μεγάροισιν ἀπειρήτην τοκετοῖο·</l>
<l n="115">νήπιον οὐ τέκον υἷα παραίφασιν· οὐ μετὰ νίκην </l>
<l n="116">νόστιμον ἄνδρα νόησα τὸ δεύτερον, ἀλλὰ σιδήρῳ</l>
<l n="117">αὐτὸς ἑῷ δέδμητο, καὶ οὔνομα δῶκε ῥεέθροις,</l>
<l n="118">καὶ θάνεν ἐν ξείνοισιν, ὅπως ἐμὸν ἄνδρα καλέσσω</l>
<l n="119">ἄσπορον αὐτοδάικτον ἀνόστιμον ὑγρὸν Ὀρόντην.</l>
<l n="120">μύρομαι ἀμφοτέρους καὶ Δηριάδην καὶ Ὀρόντην, </l>
<l n="121">ἶσον ἀποφθιμένους διερὸν μόρον· ἀνδροφόνον γὰρ</l>
<l n="122">Δηριάδην κρύφε κῦμα, ῤόος δʼ ἐκάλυψεν Ὀρόντην.</l>
<l n="123">μητέρι δʼ οὐ γενόμην πανομοίιος· Ὀρσιβόη γὰρ</l>
<l n="124">θυγατέρων ἤεισε καταφθαμένους ὑμεναίους·</l>
<l n="125">Πρωτονόης γάμον εἶδεν, ἐδέξατο γαμβρὸν Ὀρόντην, </l>
<l n="126">Χειροβίην δʼ ἔζευξεν ἀνικήτῳ παρακοίτῃ,</l>
<l n="127">ὃν τρομέει καὶ Βάκχος ὁ τηλίκος· ἀμφιέπει μὲν</l>
<l n="128">Χειροβίη ζώοντα φίλον πόσιν, οὐ δέ ἑ θύρσος,</l>
<l n="129">οὐ ῥόος ἐπρήνιξεν· ἐγὼ δʼ ἄρα διπλόα πάσχω,</l>
<l n="130">ἀνέρος οἰχομένοιο καὶ ὀλλυμένου γενετῆρος. </l>
<l n="131">λῆγε, μάτην σέο παῖδα παρηγορέουσα, τιθήνη,</l>
<l n="132">δός μοι ἔχειν ἐμὸν ἄνδρα, καὶ οὐ γενετῆρα γοήσω·</l>
<l n="133">δεῖξον ἐμοί τινα παῖδα, παρήγορον ἀνδρὸς ἀνίης. </l>
<l n="135">τίς με λαβὼν κομίσειεν ἐς εὐρυρέεθρον Ὑδάσπην, </l>
<l n="136">ὄφρα κύσω φίλον οἶδμα μελισταγέος ποταμοῖο; </l>
<l n="134">τίς με λαβὼν κομίσειεν ἐς ἱερὰ τέμπεα Δάφνης, </l>
<l n="137">ὄφρα περιπτύξαιμι καὶ ἐν προχοῇσιν Ὀρόντην; </l>
<l n="138">εἴην ἱμερόεις καὶ ἐγὼ ῥόος· αἴθε καὶ αὐτἠ</l>
<l n="139">δάκρυσιν ὀμβρηθεῖσα φανήσομαι αὐτόθι πηγή,</l>
<l n="140">ἧχι θανὼν εὔυδρος ἐμὸς πόσις οἶδμα κυλίνδει, </l>
<pb id="v.3.p.164"/>
<l n="141">εὐνέτις ὑδατόεσσα· καὶ ἔσσομαι οἷα Κομαιθώ,</l>
<l n="142">ἣ πάρος ἱμερόεντος ἐρασσαμένη ποταμοῖο</l>
<l n="143">τέρπεται ἀγκὰς ἔχουσα καὶ εἰσέτι Κύδνον ἀκοίτην,</l>
<l n="145">ἀνδράσι πὰρ Κιλίκεσσι μεμηλότα μῦθον ἀκούω· </l>
<l n="146">οὐ μὲν ἐγὼ ποθέουσα παρέρχομαι ἡδὺν Ὀρόντην,</l>
<l n="147">οἷα φυγὰς Περίβοια, καὶ οὔ ποτε καμπύλον ὕδωρ</l>
<l n="148">ἂψ ἀνασειράζουσα φυλάξομαι ὑγρὸν ἀκοίτην.</l>
<l n="149">εἰ δέ μοι οὐ πέπρωτο θανεῖν παρὰ γείτονι Δάφνῃ,</l>
<l n="150">κύμασι πατροπάτωρ με κατακρύψειεν Ὑδάσπης, </l>
<l n="154">μὴ Σατύρου κερόεντος ἐν ἀγκοίνῃσιν ἰαύσω, </l>
<l n="151">μὴ Φρύγα κῶμον ἴδω, μὴ κύμβαλα χερσὶ τινάξω, </l>
<l n="152">μὴ τελετὴν τελέσω φιλοπαίγμονα, μηδὲ νοήσω </l>
<l n="153">Μαιονίην, μὴ Τμῶλον ἴδω, μὴ δῶμα Λυαίου </l>
<l n="155">ἤ ζυγὰ δουλοσύνης βαρυαχθέα, μή τις ἐνίψῃ· </l>
<l n="156">‘κούρη Δηριάδαο δοριθρασέος βασιλῆος</l>
<l n="157">ληιδίη μετὰ δῆριν ὑποδρήσσει Διονύσῳ.’’</l>
<l n="158">ὣς φαμένης ἐλεεινὰ συνεστενάχοντο γυναῖκες,</l>
<l n="159">ὧν πάις, ὧν τέθνηκεν ἀδελφεός, ὧς γενετῆρες</l>
<l n="160">ἢ πόσις ἀρτιγένειος ἀώριος. ἐκ δὲ καρήνου </l>
<l n="161">Χειροβίη τίλλουσα κόμην ἤμυξε παρειάς·</l>
<l n="162">διχθαδίαις δʼ ὀδύνῃσιν ἱμάσσετο, καὶ γενετῆρα</l>
<l n="163">οὐ τόσον ἐστενάχιζεν, ὅσον νεμέσιζεν ἀκοίτῃ·</l>
<l n="164">ἔκλυε γὰρ Μορρῆος ἐρωμανέουσαν ἀνάγκην</l>
<l n="165">καὶ δόλον ἠπεροπῆα σαόφρονα Χαλκομεδείης. </l>
<l n="166">καί τινα μῦθον ἔειπεν ἑὸν ῥήξασα χιτῶνα·</l>
<pb id="v.3.p.166"/>
<l n="167">‘Φειδόμενος μελίης γενέτην ἐμὸν ἔκτανε Μορρεύς·</l>
<l n="168">οὐδὲ πέλε φθιμένου τιμήορος· ἐχθομένην δὲ</l>
<l n="169">Χαλκομέδην ποθέων οὐκ ἤλασε θῆλυν Ἐνυώ,</l>
<l n="170">ἀλλʼ ἔτι Βασσαρίδεσσι χαρίζεται. εἴπατε, Μοῖραι· </l>
<l n="171">τίς φθόνος Ἰνδῴην πόλιν ἔπραθε; τίς φθόνος ἄφνω</l>
<l n="172">ἔχραεν ἀμφοτέρῃσι θυγατράσι Δηριαδῆος;</l>
<l n="173">θνήσκων μὲν κατὰ δῆριν ἑὴν παράκοιτιν Ὀρόντης</l>
<l n="174">Πρωτονόην ἀκόμιστον ἐθήκατο πενθάδα χήρην,</l>
<l n="175">Χειροβίην δʼ ἀπέειπεν ἔτι ζώουσαν ἀκοίτης. </l>
<l n="176">γνωτῆς δʼ ἡμετέρης ὀλοώτερα πήματα πάσχω·</l>
<l n="177">Πρωτονόη πόσιν ἔσχεν ἀοσσητῆρα τιθήνης,</l>
<l n="178">Χειροβίη πόσιν ἔσχεν ἑῆς δηλήμονα πάτρης,</l>
<l n="179">αἰχμητὴν ἀνόνητον, ὀπάονα Κυπρογενείης</l>
<l n="180">ἄλκιμον, ἀλλοπρόσαλλον, ὁμοφρονέοντα Λυαίῳ. </l>
<l n="181">εἰς ἐμὲ θωρήχθη καὶ ἐμὸς γάμος· ἡμετέρου γὰρ</l>
<l n="182">Μορρέος ἱμείροντος ἐσυλήθη πόλις Ἰνδῶν·</l>
<l n="183">πατρὸς ἐνοσφίσθην χάριν ἀνέρος· ἡ πρὶν ἀγήνωρ</l>
<l n="184">καὶ θυγάτηρ βασιλῆος, ἐγώ ποτε δεσπότις Ἰνδῶν.</l>
<l n="185">ἔσσομαι ἀμφιπόλων καὶ ἐγὼ μία· καὶ τάχα δειλὴ </l>
<l n="186">δμωίδα Χαλκομέδειαν ἐμὴν δέσποιναν ἐνίψω.</l>
<l n="187">σήμερον Ἰνδὸν ἔδεθλον ἔχεις, ἀπατήλιε, Μορρεῦ·</l>
<l n="188">αὔριον αὐτοκέλευστος ἐλεύσεαι εἰς χθόνα Λυδῶν,</l>
<l n="189">Χαλκομέδης διὰ κάλλος ὑποδρήσσων Διονύσῳ.</l>
<l n="190">ἀμφαδὰ Χαλκομέδης ἔχε δέμνια, νυμφίε Μορρεῦ· </l>
<l n="191">οὐκέτι γὰρ τρομέεις βλοσυρὸν στόμα Δηριαδῆος.</l>
<l n="192">χάζεο, κικλήσκει σε δράκων πάλιν, ὅς σε διώκει</l>
<l n="193">φρουρὸν ἀσυλήτοιο γάμου συριγμὸν ἰάλλων.’</l>
<l n="194">τοῖα μὲν ἀχνυμένη βαρυδάκρυος ἔννεπε νύμφη·</l>
<l n="195">Πρωτονόη δʼ ὀλόλυξε τὸ δεύτερον. ἀμφοτέραις δὲ </l>
<l n="196">χεῖρας ἐπικλίνασα κατηφέας ἴαχε μήτηρ·</l>
<pb id="v.3.p.168"/>
<l n="197">‘Πατρίδος ἡμετέρης πέσον ἐλπἱδες· οὐκέτι λεύσσω</l>
<l n="198">ἀνέρα Δηριαδῆα καὶ οὐκέτι γαμβρὸν Ὀρόντην.</l>
<l n="199">Δηριάδης τέθνηκεν· ἐσυλήθη πόλις Ἰνδῶν,</l>
<l n="200">ἀρραγὲς ἤριπε τεῖχος ἐμῆς χθονός· αἴθε καὶ αὐτὴν </l>
<l n="201">Βάκχος ἑλὼν ὀλέσῃ με σὺν ὀλλυμένῳ παρακοίτῃ,</l>
<l n="202">καί με λαβὼν ῥίψειεν ἐς ὠκυρέεθρον Ὑδάσπην,</l>
<l n="203">γαῖαν ἀναινομένην· ἐχέτω δέ με πενθερὸν ὕδωρ,</l>
<l n="204">Δηριάδην δʼ ἐσίδω καὶ ἐν ὕδασι· μηδὲ νοήσω</l>
<l n="205">Πρωτονόην ἀέκουσαν ἐφεσπομένην Διονύσῳ, </l>
<l n="206">μή ποτε Χειροβίης ἕτερον γόον οἰκτρὸν ἀκούσω</l>
<l n="207">ἑλκομένης ἐς ἔρωτα δορικτήτων ὑμεναίων·</l>
<l n="208">μὴ πόσιν ἄλλον ἴδοιμι μετʼ ἀνέρα Δηριαδῆα.</l>
<l n="209">εἴην Νηιάδεσσιν ὀμέστιος, ὅττι καὶ αὐτὴν</l>
<l n="210">Λευκοθέην ζώουσαν ἐδέξατο κυανοχαίτης, </l>
<l n="211">καὶ μία Νηρεΐδων κικλήσκεται, ἀντὶ δὲ λευκῆς</l>
<l n="212">ἄλλη κυανόπεζα φανήσομαι ὑδριὰς Ἰνώ.’</l>
<l n="213">τοῖα μὲν ἑλκεχίτωνες ἐπωδύροντο γυναῖκες</l>
<l n="214">ἱστάμεναι στοιχηδὸν ἐρισμαράγων ἐπὶ πύργων.</l>
<l n="215">βάκχοι δʼ ἐκροτάλιζον ἀπορρίψαντες Ἐνυώ, </l>
<l n="216">τοῖον ἔπος βοόωντες ὁμογλώσσων ἀπὸ λαιμῶν·</l>
<l n="217">
<q direct="unspecified">Ἠράμεθα μέγα κῦδος· ἐπέφνομεν ὄρχαμον Ἰνδῶν.</q>
</l>
<l n="218">καὶ γελόων Διόνυσος ἐπάλλετο χάρματι νίκης,</l>
<l n="219">ἀμπνεύσας δὲ πόνοιο καὶ αἱματόεντος ἀγῶνος</l>
<l n="220">πρῶτα μὲν ἐκτερέιξεν ἀτυμβεύτων στίχα νεκρῶν, </l>
<l n="221">δωμήσας ἕνα τύμβον ἀπείριτον εὐρέι κόλπῳ</l>
<l n="222">ἄκριτον ἀμφὶ πυρὴν ἑκατόμπεδον· ἀμφὶ δὲ νεκροῖς</l>
<l n="223">Μυγδονὶς αἰολόμολπος ἐπέκτυπεν αἴλινα σύριγξ,</l>
<l n="224">καὶ Φρύγες αὐλητῆρες ἀνέπλεκον ἄρσενα μολπὴν</l>
<pb id="v.3.p.170"/>
<l n="225">πενθαλέοις στομάτεσσιν, ἐπωρχήσαντο δὲ Βάκχαι </l>
<l n="226">ἁβρὰ μελιζομένοιο Γανύκτορος Εὐάδι φωνῇ·</l>
<l n="227">καὶ Κλεόχου Βερέκυντες ὑπὸ στόμα δίζυγες αὐλοὶ</l>
<l n="228">φρικτὸν ἐμυκήσαντο Λίβυν γόον, ὃν πάρος ἄμφω</l>
<l n="229">Σθεννώ τʼ Εὐρυάλη τε μιῇ πολυδειράδι φωνῇ</l>
<l n="230">ἀρτιτόμῳ ῥοιζηδὸν ἐπεκλαύσαντο Μεδούσῃ </l>
<l n="231">φθεγγομένων κεφαλῇσι διηκοσίῃσι δρακόντων,</l>
<l n="232">ὧν ἄπο μυρομένων σκολιὸν σύριγμα κομάων</l>
<l n="233">θρῆνον πουλυκάρηνον ἐφημίξαντο Μεδούσης.</l>
<l n="234">παυσάμενος δὲ πόνοιο, καὶ ὕδατι γυῖα καθήρας,</l>
<l n="235">ὤπασε λυσιμόθοισι θεουδέα κοίρανον Ἰνδοῖς, </l>
<l n="236">κρινάμενος Μωδαῖον· ἐπὶ ξυνῷ δὲ κυπέλλῳ</l>
<l n="237">Βάκχοις δαινυμένοισι μιῆς ἥψαντο τραπέζης</l>
<l n="238">ξανθὸν ὕδωρ πίνοντες ἀπʼ οἰνοπόρου ποταμοῖο.</l>
<l n="239">καὶ χορὸς ἄσπετος ἔσκεν· ἐπεσκίρτησε δὲ πολλὴ</l>
<l n="240">Βασσαρὶς οἰστρήεντι πέδον κρούουσα πεδίλῳ, </l>
<l n="241">καὶ Σάτυρος βαρύδουπον ἐπιρρήσσων χθόνα ταρσῷ</l>
<l n="242">λοξὰ κυβιστητῆρι ποδῶν βακχεύετο παλμῷ,</l>
<l n="243">πῆχυν ἐπικλίνων μανιώδεος αὐχένι Βάκχης·</l>
<l n="244">καὶ πρυλέες Βρομίοιο συνωρχήσαντο βοείαις,</l>
<l n="245">καὶ τροχαλῆς κλονέοντες ἐνόπλια κύκλα χορείης </l>
<l n="246">ῥυθμὸν ἐμιμήσαντο φερεσσακέων Κορυβάντων,</l>
<l n="247">καὶ στρατὸς ἱππήων κορυθαιόλον εἰς χορὸν ἔστη</l>
<l n="248">νίκην πανδαμάτειραν ἀνευάζων Διονύσου·</l>
<l n="249">οὐδέ τις ἄψοφος ἦεν· ὁμογλώσσῳ δʼ ἀλαλητῷ</l>
<l n="250">εἰς πόλον ἑπτάζωνον ἀνέδραμεν εὔιος ἠχώ. </l>
<l n="251">ἀλλʼ ὅτε λυσιπόνοιο παρήλυθε κῶμος ἑορτῆς,</l>
<l n="252">νίκης ληίδα πᾶσαν ἑλὼν μετὰ φύλοπιν Ἰνδῶν</l>
<pb id="v.3.p.172"/>
<l n="253">ἀρχαίης Διόνυσος ἑῆς ἐμνήσατο πάτρης,</l>
<l n="254">λύσας ἑπταέτηρα θεμείλια δηιοτῆτος.</l>
<l n="255">καὶ δηίων ὅλον ὄλβον ἐληίζοντο μαχηταί </l>
<l n="256">ὧν ὁ μὲν Ἰνδὸν ἴασπιν, ὁ δὲ γραπτῆς ὑακίνθου</l>
<l n="257">Φοιβάδος εἶχε μέταλλα καὶ ἔγχλοα νῶτα μαράγδου·</l>
<l n="258">ἄλλος ἐυκρήπιδος ὑπὸ σκοπιῇσιν Ἰμαίου</l>
<l n="259">ὄρθιον ἴχνος ἔπειγε δορικτήτων ἐλεφάντων,</l>
<l n="260">ὅς δὲ παρʼ Ἡμωδοῖο βαθυσπήλυγγι κολώνῃ </l>
<l n="261">ἤλασεν Ἰνδῴων μετανάστιον ἅρμα λεόντων</l>
<l n="262">κυδιόων, ἕτερος δὲ κατʼ αὐχένος ἅμμα πεδήσας</l>
<l n="263">Μυγδονίην ἔσπευδεν ἐς ᾐόνα πόρδαλιν ἕλκειν·</l>
<l n="264">καὶ Σάτυρος πεφόρητο, φιλακρήτῳ δὲ πετήλῳ</l>
<l n="265">στικτὸν ἔχων προκέλευθον ἐκώμασε τίγριν ἱμάσσων· </l>
<l n="266">ἄλλος ἄγων νόστησεν ἑῇ Κυβεληίδι νύμφῃ</l>
<l n="267">φυταλιὴν εὔοδμον ἁλιτρεφέων δονακήων,</l>
<l n="268">καὶ λίθον ἀστράπτουσαν Ἐρυθραίης γέρας ἅλμης·</l>
<l n="269">πολλὴ δʼ ἐκ θαλάμοιο σὺν ἀρτιγάμῳ παρακοίτῃ</l>
<l n="270">ληιδίη πλοκάμων μελανόχροος ἕλκετο νύμφη, </l>
<l n="271">δέσμιον αὐχένα δοῦλον ὑποζεύξασα λεπάδνῳ.</l>
<l n="272">χειρὶ δὲ κουφίζουσα ῥυηφενέος χύσιν ὄλβου</l>
<l n="273">εἰς σκοπιάς Τμώλοιο θεόσσυτος ἤιε Βάκχη,</l>
<l n="274">κῶμον ἀνευάζουσα παλιννόστῳ Διονύσῳ.</l>
<l n="275">καὶ στρατιῇ Διόνυσος ἐδάσσατο ληίδα χάρμης </l>
<l n="276">λαὸν ὅλον συνάεθλον ὑπότροπον οἴκαδε πέμπων</l>
<l n="277">Ἰνδῴην μετὰ δῆριν· ἀπεσσεύοντο δὲ λαοὶ</l>
<l n="278">μάρμαρα κουφίζοντες Ἑώια δῶρα θαλάσσης,</l>
<l n="279">ὄρνεά τʼ αἰολόμορφα· παλιννόστῳ δὲ πορείῃ</l>
<l n="280">κῶμον ἀνευάζοντες ἀνικήτῳ Διονύσῳ </l>
<pb id="v.3.p.174"/>
<l n="281">πάντες ἐβακχεύοντο, πολυκμήτοιο λιπόντες</l>
<l n="282">μνῆστιν ὅλου πολέμοιο, Βορειάδι σύνδρομον αὔρῃ</l>
<l n="283">σκιδναμένην· καὶ ἕκαστος ἔχων ἀναθήματα νίκης</l>
<l n="284">ὄψιμον εἰς δόμον ἦλθε παλίνδρομος. ἀντί δὲ πάτρης</l>
<l n="285">Ἀστέριος τότε μοῦνος ἀνιπτοπόδων σχεδὸν Ἄρκτων </l>
<l n="286">Φάσιδος ἀμφὶ ῥέεθρον ἀθαλπέι νάσσατο γαίῃ</l>
<l n="287">Μασσαγέτην παρὰ κόλπον, ἑοῦ γενέταο τοκῆος</l>
<l n="288">ναίων ἀστερόεντος ὑπὸ σφυρὰ δύσνιφα Ταύρου,</l>
<l n="289">φεύγων Κνώσσιον ἄστυ καὶ ἀρσενόπαιδα γενέθλην,</l>
<l n="290">Πασιφάην στυγέων καὶ ἑὸν Μίνωα τοκῆα, </l>
<l n="291">καὶ Σκυθίην προβέβουλεν ἑῆς χθονός· αὐτὰρ ὁ μούνοις</l>
<l n="292">Βάκχος ἑοῖς Σατύροισι καὶ Ἰνδοφόνοις ἄμα Βάκχαις</l>
<l n="293">Καυκασίην μετὰ δῆριν Ἀμαζονίου ποταμοῖο</l>
<l n="294">Ἀρραβίης ἐπέβαινε τὸ δεύτερον, ἧχι θαμίζων</l>
<l n="295">λαὸν ἀβακχεύτων Ἀράβων ἐδίδαξεν ἀείρειν </l>
<l n="296">μυστιπόλους νάρθηκας· ἀεξιφύτοιο δὲ λόχμης</l>
<l n="297">Νύσια Βοτρυόεντι κατέστεφεν οὔρεα θαλλῷ.</l>
<l n="298">Ἀρραβίης δὲ τένοντα βαθύσκιον ἄλσος ἐάσας</l>
<l n="299">ἀτραπὸν Ἀσσυρίην διεμέτρεε πεζὸς ὁδίτης,</l>
<l n="300">καὶ Τυρίων μενέαινεν ἰδεῖν χθόνα πατρίδα Κάδμου· </l>
<l n="301">κεῖθι γὰρ ἴχνος ἔκαμψε, καὶ ἄσπετα πέπλα δοκεύων</l>
<l n="302">θάμβεεν Ἀσσυρίης ἑτερόχροα δαίδαλα τέχνης,</l>
<l n="303">ἄργυφον εἰσορόων Βαβυλωνίδος ἔργον Ἀράχνης·</l>
<l n="304">καὶ Τυρίῃ σκοπίαζε δεδευμένα φάρεα κόχλῳ,</l>
<l n="305">πορφυρέους σπινθῆρας ἀκοντίζοντα θαλάσσης, </l>
<l n="306">ἧχι κύων ἁλιεργὸς ἐπʼ αἰγιαλοῖσιν ἐρέπτων</l>
<l n="307">ἐνδόμυχον χαροπῇσι γενειάσι θέσκελον ἰχθὺν</l>
<l n="308">χιονέας πόρφυρε παρηίδας αἵματι κόχλου,</l>
<pb id="v.3.p.176"/>
<l n="309">χείλεα φοινίξας διερῷ πυρί, τῷ ποτε μούνῳ</l>
<l n="310">φαιδρὸν ἁλιχλαίνων ἐρυθαίνετο φᾶρος ἀνάκτων. </l>
<l n="311">καὶ πόλιν ἀθρήσας ἐπεγήθεεν, ἣν ἐνοσίχθων</l>
<l n="312">οὐ διερῷ μίτρωσεν ὅλῳ ζωστῆρι θαλάσσης,</l>
<l n="313">ἀλλὰ τύπον λάχε τοῖον Ὀλύμπιον, οἷον ὑφαίνει</l>
<l n="314">ἀγχιτελὴς λείπουσα μιῇ γλωχῖνι σελήνη.</l>
<l n="315">καί οἱ ὀπιπεύοντι μέσην χθόνα σύζυγον ἅλμῃ </l>
<l n="316">διπλόον ἔλλαχε θάμβος, ἐπεὶ Τύρος εἰν ἁλὶ κεῖται</l>
<l n="317">εἰς χθόνα μοιρηθεῖσα, συναπτομένη δὲ θαλάσσῃ</l>
<l n="318">τριχθαδίαις λαγόνεσσι μίαν ξυνώσατο μίτρην·</l>
<l n="319">νηχομένῃ δʼ ἀτίνακτος ὁμοίιος ἔπλετο κούρῃ,</l>
<l n="320">καὶ κεφαλὴν καὶ στέρνα καὶ αὐχένα δῶκε θαλάσσῃ, </l>
<l n="321">χεῖρας ἐφαπλώσασα μέση διδυμάονι πόντῳ,</l>
<l n="322">γείτονι λευκαίνουσα θαλασσαίῳ δέμας ἀφρῷ,</l>
<l n="323">καὶ πόδας ἀμφοτέρους ἐπερείσατο μητέρι γαίῃ.</l>
<l n="324">καὶ πόλιν ἐννοσίγαιος ἔχων ἀστεμφέι δεσμῷ</l>
<l n="325">νυμφίος ὑδατόεις περινήχεται, οἷα συνάπτων </l>
<l n="326">πήχεϊ παφλάζοντι περίπλοκον αὐχένα νύμφης.</l>
<l n="327">καὶ Τύρον εἰσέτι Βάκχος ἐθάμβεε, τῇ ἔνι μούνῃ</l>
<l n="328">βουκόλος ἀγχικέλευθος ὁμίλεε γείτονι ναύτῃ</l>
<l n="329">συρίζων παρὰ θῖνα, καὶ αἰπόλος ἰχθυβολῆι</l>
<l n="330">δίκτυον αἶ ἐρύοντι, καὶ ἀντιτύποισιν ἐρετμοῖς </l>
<l n="331">σχιζομένων ὑδάτων ἐχαράσσετο βῶλος ἀρότρῳ·</l>
<l n="332">εἰναλίης δʼ ὀάριζον ὁμήλυδες ἐγγύθι λόχμης</l>
<l n="333">ποιμένες... ὑλοτόμοισι, καὶ ἔβρεμεν εἰν ἑνὶ χώρῳ</l>
<l n="334">φλοῖσβος ἁλός, μύκημα βοῶν, ψιθύρισμα πετήλων,</l>
<l n="335">πεῖσμα, φυτόν, πλόος, ἄλσος, ὕδωρ, νέες, ὁλκάς, ἐχέτλη, </l>
<pb id="v.3.p.178"/>
<l n="336">μῆλα, δόναξ, δρεπάνη, σκαφίδες, λίνα, λαίφεα, θώρηξ.</l>
<l n="337">καὶ τάδε παπταίνων πολυθαμβέα ῥήξατο φωνήν·</l>
<l n="338">‘Νῆσον ἐν ἠπείρῳ πόθεν ἔδρακον; εἰ θέμις εἰπεῖν,</l>
<l n="339">τηλίκον οὕ ποτε κάλλος ἐσέδρακον· ὑψιτενῆ γὰρ</l>
<l n="340">δένδρεα συρίζει παρὰ κύματα, Νηρεΐδος δὲ </l>
<l n="341">φθεγγομένης κατὰ πόντον Ἀμαδρυὰς ἐγγὺς ἀκούει,</l>
<l n="342">καὶ Τυρίοις πελάγεσσι καὶ ἀγχιάλοισιν ἀρούραις</l>
<l n="343">πνείων ἐκ Λιβάνοιο μεσημβρινὸς ἁβρὸς ἀήτης</l>
<l n="344">ἄσθματι καρποτόκῳ προχέει νηοσσόον ἀήτην,</l>
<l n="345">ψύχων ἀγρονόμον καὶ ναυτίλον εἰς πλόον ἕλκων, </l>
<l n="346">καὶ χθονίην δρεπάνην βυθίῃ πελάσασα τριαίνῃ</l>
<l n="347">φθέγγεται ὑγρομέδοντι θαλυσιὰς ἐνθάδε Δηώ,</l>
<l n="348">κωφῆς ἄβροχον ἅρμα καθιππεύοντι γαλήνης,</l>
<l n="349">ἰθύνειν δρόμον ἶσον ὁμοζήλων ἐπὶ δίφρων,</l>
<l n="350">ὄμπνια μαστίζουσα μετάρσια νῶτα δρακόντων. </l>
<l n="351">ὦπι πασιμέλουσα, τύπος χθονός, αἰθέρος εἰκών,</l>
<l n="352">συμφυέος τρίπλευρον ἔχεις τελαμῶνα θαλάσσης.’</l>
<l n="353">ὣς εἰπὼν παράμειβε διʼ ἄστεος ὄμμα τιταίνων·</l>
<l n="354">καί οἱ ὀπιπεύοντι λιθογλώχινες ἀγυιαὶ</l>
<l n="355">μαρμαρυγὴν ἀνέφαινον ἀμοιβαίοιο μετάλλου· </l>
<l n="356">καὶ προγόνου δόμον εἶδεν Ἀγήνορος, ἔδρακεν αὐλὰς</l>
<l n="357">καὶ θάλαμον Κάδμοιο, καὶ ἁρπαμένης ποτὲ νύμφης</l>
<l n="358">Εὐρώπης ἀφύλακτον ἐδύσατο παρθενεῶνα,</l>
<l n="359">μνῆστιν ἔχων κερόεντος ἑοῦ Διός· ἀρχεγόνους δὲ</l>
<l n="360">πηγὰς θάμβεε μᾶλλον ὅπῃ χθονίου διὰ κόλπου </l>
<l n="361">νάματος ἐκχυμένου παλινάγρετον εἰς μίαν ὤρην</l>
<l n="362">χεύμασιν αὐτογόνοισι πολυτρεφὲς ἔλυεν ὕδωρ·</l>
<l n="363">εἶδεν Ἀβαρβαρέης γόνιμον ῥόον, ἔδρακε πηγὴν</l>
<pb id="v.3.p.180"/>
<l n="364">Καλλιρόην ἐρόεσσαν ἐπώνυμον, εἶδε καὶ αὐτῆς</l>
<l n="365">ἁβρὸν ἐρευγομένης Δροσερῆς νυμφήιον ὕδωρ. </l>
<l n="366">ἀλλʼ ὅτε πάντα νόησεν ἑῷ φιλοτερπέι θυμῷ,</l>
<l n="367">εἰς δόμον Ἀστροχίτωνος ἐκώμασε, καὶ πρόμον ἄστρων</l>
<l n="368">τοῖον ἔπος βοόων ἐκαλέσσατο μύστιδι φωνῇ·</l>
<l n="369">‘Ἀστροχίτων Ἤρακλες, ἄναξ πυρός ὄρχαμε κόσμου,</l>
<l n="370">ἠέλιε, βροτέοιο βίου δολιχόσκιε ποιμήν,</l>
<l n="371">ἱππεύων ἑλικηδὸν ὅλον πόλον αἴθοπι δίκῃ,</l>
<l n="372">υἷα χρόνου λυκάβαντα δυωδεκάμηνον ἑλίσσων,</l>
<l n="373">κύκλον ἄγεις μετὰ κύκλον· ἀφʼ ὑμετέροιο δὲ δίφρου</l>
<l n="374">γήραϊ καὶ νεότητι ῥέει μορφούμενος αἰών·</l>
<l n="375">μαῖα σοφῆς ὠδῖνος ἀμήτορος εἰκόνα Μήνης </l>
<l n="376">ὠδίνεις τριέλικτον, ὅτε δροσόεσσα Σελήνη</l>
<l n="377">σῆς λοχίης ἀκτῖνος ἀμέλγεται ἀντίτυπον πῦρ,</l>
<l n="378">ταυρείην ἐπίκυρτον ἀολλίζουσα κεραίην·</l>
<l n="379">παμφαὲς αἰθέρος ὄμμα, φέρεις τετράζυγι δίφρῳ</l>
<l n="380">χεῖμα μετὰ φθινόπωρον, ἄγεις θέρος εἶαρ ἀμείβων. </l>
<l n="381">νὺξ μὲν ἀκοντιστῆρι διωκομένη σέο πυρσῷ</l>
<l n="382">χάζεται ἀστήρικτος, ὅτε ζυγὸν ἄργυφον ἕλκων</l>
<l n="383">ἀκροφανὴς ἵππειος ἱμάσσεται ὄρθιος αὐχήν,</l>
<l n="384">σεῖο δὲ λαμπομένοιο φαάντερον οὐκέτι λάμπων</l>
<l n="385">ποικίλος εὐφαέεσσι χαράσσεται ἄστρασι λειμών, </l>
<l n="386">χεύμασι δʼ ἀντολικοῖο λελουμένος Ὠκεανοῖο</l>
<l n="387">σεισάμενος γονόεσσαν ἀθαλπέος ἰκμάδα χαίτης</l>
<l n="388">ὄμβρον ἄγεις φερέκαρπον, ἐπʼ εὐώδινι δὲ Γαίῃ</l>
<l n="389">ἠερίης ἠῷον ἐρεύγεαι ἀρδμὸν ἐέρσης,</l>
<l n="390">καὶ σταχύων ὠδῖνας ἀναλδαίνεις σέο δίσκῳ </l>
<pb id="v.3.p.182"/>
<l n="391">ῥαίνων ζωοτόκοιο διʼ αὔλακος ὄμπνιον ἀκτήν.</l>
<l n="392">Βῆλος ἐπʼ Εὐφρήταο, Λίβυς κεκλημένος Ἄμμων,</l>
<l n="393">Ἆπις ἔφυς Νειλῷος, Ἄραψ Κρόνος, Ἀσσύριος Ζεύς·</l>
<l n="394">καὶ ξύλα κηώεντα φέρων γαμψώνυχι ταρσῷ</l>
<l n="395">χιλιέτης σοφὸς ὄρνις ἐπʼ εὐόδμῳ σέο βωμῷ </l>
<l n="396">φοίνιξ, τέρμα βίοιο φέρων αὐτόσπορον ἀρχήν,</l>
<l n="397">τίκτεται ἰσοτύποιο χρόνου παλινάγρετος εἰκών,</l>
<l n="398">λύσας δʼ ἐν πυρὶ γῆρας ἀμείβεται ἐκ πυρὸς ἥβην·</l>
<l n="399">εἴτε Σάραπις ἔφυς, Αἰγύπτιος ἀννέφελος Ζεύς,</l>
<l n="400">εἰ Κρόνος, εἰ Φαέθων πολυώνυμος, εἴτε σὺ Μίθρης, </l>
<l n="401">ἠέλιος Βαβυλῶνος, ἐν Ἑλλάδι Δελφὸς Ἀπόλλων</l>
<l n="402">εἰ Γάμος, ὃν σκιεροῖσιν Ἔρως ἔσπειρεν ὀνείροις</l>
<l n="403">μιμηλῆς τελέων ἀπατήλιον ἵμερον εὐνῆς,</l>
<l n="404">ἐκ Διὸς ὑπνώοντος ὅτε γλωχῖνι μαχαίρης</l>
<l n="405">αὐτογάμῳ σπόρον ὑγρὸν ἐπιξύσαντος ἀρούρης </l>
<l n="406">οὐρανίαις λιβάδεσσιν ἐμαιώθησαν ἐρίπναι,</l>
<l n="407">εἴτε σὺ Παιήων ὀδυνήφατος, εἰ πέλες Αἰθὴρ</l>
<l n="408">ποικίλος, Ἀστροχίτων δὲ φατίζεαι—ἐννύχιοι γὰρ</l>
<l n="409">οὐρανὸν ἀστερόεντες ἐπαυγάζουσι χιτῶνες—·</l>
<l n="410">οὔασιν εὐμενέεσσιν ἐμὴν ἀσπάζεο φωνήν.’ </l>
<l n="411">τοῖον ἔπος Διόνυσος ἀνήρυγεν. ἐξαπίνης δὲ</l>
<l n="412">ἔνθεον εἶδος ἔχων θεοδέγμονος ἔνδοθι νηοῦ</l>
<l n="413">Ἀστροχίτων ἤστραψε· πυριγλήνου δὲ προσώπου</l>
<l n="414">μαρμαρυγὴν ῥοδόεσσαν ἀπηκόντιζον ὀπωπαί·</l>
<l n="415">καὶ θεὸς αἰγλήεις παλάμην ὤρεξε Λυαίῳ, </l>
<l n="416">ποικίλον εἷμα φέρων, τύπον αἰθέρος, εἰκόνα κόσμου,</l>
<l n="417">στίλβων ξανθὰ γένεια καὶ ἀστερόεσσαν ὑπήνην·</l>
<l n="418">καί μιν ἐυφραίνων φιλίῃ μείλιξε τραπέζῃ.</l>
<l n="419">αὐτὰρ ὁ θυμὸν ἔτερπεν ἀδαιτρεύτῳ παρὰ δείπνῳ</l>
<l n="420">ψαύων ἀμβροσίης καὶ νέκταρος· οὐ νέμεσις δέ, </l>
<pb id="v.3.p.184"/>
<l n="421">εἰ γλυκὺ νέκταρ ἔπινε μετὰ γλάγος ἄμβροτον Ἥρης·</l>
<l n="422">εἴρετο δʼ Ἀστροχίτωνα χέων φιλοπευθέα φωνήν·</l>
<l n="423">‘Ἀστροχίτων με δίδασκε, τύπῳ χθονός, εἰκόνι νήσου,</l>
<l n="424">τίς θεὸς ἄστυ πόλισσε, τίς ἔγραφεν οὐρανίη χείρ;</l>
<l n="425">τίς σκοπέλους ἀνάειρε καὶ ἐρρίζωσε θαλάσσῃ; </l>
<l n="426">τίς κάμε δαίδαλα ταῦτα; πόθεν λάχον οὔνομα πηγαί;</l>
<l n="427">τίς χθονὶ νῆσον ἔμιξεν ὁμόζυγα μητρὶ θαλάσσῃ;’</l>
<l n="428">εἶπε· καὶ Ἡρακλέης φιλίῳ μειλίξατο μύθῳ·</l>
<l n="429">‘Βάκχε, σὺ μὲν κλύε μῦθον· ἐγὼ δέ σε πάντα διδάξω.</l>
<l n="430">ἐνθάδε φῶτες ἔναιον, ὁμόσπορος οὕς ποτε μούνους </l>
<l n="431">ἀενάου κόσμοιο συνήλικας ἔδρακεν Αἰών,</l>
<l n="432">ἁγνὸν ἀνυμφεύτοιο γένος χθονός, ὧν τότε μορφὴν</l>
<l n="433">αὐτομάτην ὤδινεν ἀνήροτος ἄσπορος ἰλύς·</l>
<l n="434">οἳ πόλιν ἰσοτύπων δαπέδων αὐτόχθονι τέχνῃ</l>
<l n="435">πετραίοις ἀτίνακτον ἐπυργώσαντο θεμέθλοις. </l>
<l n="436">καί ποτε πηγαίῃσι παρʼ εὐύδροισι χαμευναῖς</l>
<l n="437">ἠελίου πυρόεντος ἱμασσομένης χθονὸς ἀτμῷ</l>
<l n="438">τερψινόου Ληθαῖον ἀμεργόμενοι πτερὸν Ὕπνου</l>
<l n="439">εὗδον ὁμοῦ, κραδίῃ δὲ φιλόπτολιν οἶστρον ἀέξων</l>
<l n="440">γηγενέων στατὸν ἴχνος ἐπῃώρησα καρήνῳ, </l>
<l n="441">καὶ βροτέου σκιοειδὲς ἔχων ἴνδαλμα προσώπου</l>
<l n="442">θέσφατον ὀμφήεντος ἀνήρυγον ἀνθερεῶνος·</l>
<l n="443">ὕπνον ἀποσκεδάσαντες ἀεργέα, παῖδες ἀρούρης,</l>
<l n="444">τεύξατέ μοι ξένον ἅρμα βατῆς ἁλός· ὀξυτόμοις δὲ</l>
<l n="445">κόψατέ μοι πελέκεσσι ῥάχιν πιτυώδεος ὕλης· </l>
<l n="446">τεύξατέ μοι σοφὸν ἔργον· ὑπὸ σταμίνεσσι δὲ πυκνοῖς</l>
<l n="447">ἰκρία γομφώσαντες ἐπασσυτέρῳ τινὶ κόσμῳ</l>
<pb id="v.3.p.186"/>
<l n="448">συμφερτὴν ἀτίνακτον ἀρηρότι δήσατε δεσμῷ,</l>
<l n="449">δίφρον ἁλός, σχεδίην πρωτόπλοον, ἣ διὰ πόντου</l>
<l n="450">ὑμέας ὀχλίζειε· καὶ ἀγκύλον ἄκρον ἀπʼ ἄκρου </l>
<l n="451">πρωτοπαγὲς δόρυ μακρὸν ὅλον στήριγμα δεχέσθω·</l>
<l n="452">ἰκρία δὲ σταμίνεσσιν ἀρηρότα δήσατε κύκλῳ,</l>
<l n="453">τοίχου δουρατέου πυκινὸν τύπον· ὑψιτενὲς δὲ</l>
<l n="454">σφιγγόμενον δεσμοῖσι μέσον ξύλον ὄρθιον ἔστω·</l>
<l n="455">καὶ λίνεον πλατὺ φᾶρος ἐφάψατε δούρατι μέσσῳ, </l>
<l n="456">συμπλεκέας δὲ κάλωας ἀμοιβαδίς, ὧν ἀπὸ δεσμῶν</l>
<l n="457">ἐκταδὸν ἠερίῳ κολπώσατε φᾶρος ἀήτῃ</l>
<l n="458">ἔγκυον ἐξ ἀνέμου νηοσσόον· ἀρτιπαγῆ δὲ</l>
<l n="459">φράξατε λεπταλέοισι σεσηρότα δούρατα γόμφοις,</l>
<l n="460">πυκνὰ περιστρώσαντες ὁμοζυγέων ἐπὶ τοίχων </l>
<l n="461">ῥίπεσιν οἰσυΐνοις, μὴ φώριον οἶδμα χυθείη</l>
<l n="462">ἐνδόμυχον γλαφυροῖο κεχηνότι δούρατος ὁλκῷ.</l>
<l n="463">καὶ σχεδίης οἴηκα κυβερνητῆρα πορείης</l>
<l n="464">ὑγρῆς ἀτραπιτοῖο πολύστροφον ἡνιοχῆα</l>
<l n="465">πάντοθι δινεύοντες, ὅπῃ νόος ὑμέας ἕλκει, </l>
<l n="466">δουρατέῳ κενεῶνι χαράξατε νῶτα θαλάσσης,</l>
<l n="467">εἰσόκε χῶρον ἵκοισθε μεμορμένον, ὁππόθι δισσαὶ</l>
<l n="468">ἀσταθέες πλώουσιν ἀλήμονες εἰν ἁλὶ πέτραι,</l>
<l n="469">ἃς Φύσις Ἀμβροσίας ἐπεφήμισεν, αἷς ἔνι θάλλει</l>
<l n="470">ἥλικος αὐτόρριζον ὁμόζυγον ἔρνος ἐλαίης, </l>
<l n="471">πέτρης ὑγροπόροιο μεσόμφαλον· ἀκροτάτοις δὲ</l>
<l n="472">αἰετὸν ἀθρήσητε παρεδρήσσοντα κορύμβοις</l>
<l n="473">καὶ φιάλην εὔτυκτον· ἀπὸ φλογεροῖο δὲ δένδρου</l>
<l n="474">θαμβαλέους σπινθῆρας ἐρεύγεται αὐτόματον πῦρ,</l>
<l n="475">καὶ σέλας ἀφλεγέος περιβόσκεται ἔρνος ἐλαίης· </l>
<l n="476">καὶ φυτὸν ὑψιπέτηλον ἕλιξ ὄφις ἀμφιχορεύει,</l>
<l n="477">ἀμφότερον βλεφάροισι καὶ οὔασι θάμβος ἀέξων·</l>
<pb id="v.3.p.188"/>
<l n="478">οὐ γὰρ ἀερσιπότητον ἐς αἰετὸν ἄψοφος ἕρπων</l>
<l n="479">λοξὸς ἀπειλητῆρι δράκων περιβάλλεται ὁλκῷ,</l>
<l n="480">οὐδὲ διαπτύων θανατηφόρον ἰὸν ὀδόντων </l>
<l n="481">ὄρνιν ἑαῖς γενύεσσι κατεσθίει, οὐδὲ καὶ αὐτὸς</l>
<l n="482">αἰετὸς ἑρπηστῆρα πολυσπείρητον ἀκάνθαις</l>
<l n="483">ἁρπάξας ὀνύχεσσι μετάρσιος ἠέρα τέμνει,</l>
<l n="484">οὐδέ μιν ὀξυόδοντι καταγράψειε γενείῳ·</l>
<l n="485">οὐδέ τανυπρέμνοιο φυτοῦ πεφορημένος ὄζοις </l>
<l n="486">πυρσὸς ἀδηλήτου περιβόσκεται ἔρνος ἐλαίης,</l>
<l n="487">οὐδὲ δρακοντείων φολίδων σπείρημα μαραίνει</l>
<l n="488">σύννομον ἀγχικέλευθον, ὁμοπλεκέων δὲ καὶ αὐτῶν</l>
<l n="489">οὐ πτερύγων ὄρνιθος ἐφάπτεται ἁλλόμενον πῦρ, </l>
<l n="492">ἀλλὰ φυτοῦ κατὰ μέσσα φίλον σέλας ἀτμὸν ἰάλλει· </l>
<l n="490">οὐδὲ κύλιξ ἀτίνακτος ἐπήορος ὑψόθι πίπτει </l>
<l n="491">σειομένων ἀνέμοισιν ὀλισθήσασα κορύμβων. </l>
<l n="493">καὶ σοφὸν ἀγρεύσαντες ὁμόχρονον ὄρνιν ἐλαίης </l>
<l n="494">αἰετὸν ὑψιπέτην ἱερεύσατε κυανοχαίτῃ,</l>
<l n="495">λύθρον ἐπισπένδοντες ἁλιπλανέεσσι κολώναις </l>
<l n="496">καὶ Διὶ καὶ μακάρεσσι· καὶ ἄστατος οὐκέτι πέτρη</l>
<l n="497">πλάζεται ὑγροφόρητος, ἀκινήτοις δὲ θεμέθλοις</l>
<l n="498">αὐτομάτη ζωσθεῖσα συνάπτεται ἄζυγι πέτρῃ.</l>
<l n="499">πήξατε δʼ ἀμφοτέραις ἐπικείμενον ἄστυ κολώναις</l>
<l n="500">ἀμφοτέρης ἑκάτερθεν ἐπὶ κρηπῖδι θαλάσσης.ʼ </l>
<l n="501">τοῖον ἔπος μαντῷον ἀνήρυγον· ἐγρόμενοι δὲ</l>
<l n="502">Γηγενέες δεδόνηντο, καὶ οὔασιν αἰὲν ἑκάστου</l>
<l n="503">θέσκελος ἀπλανέων ἐπεβόμβεε μῦθος ὀνείρων.</l>
<l n="504">τοῖσι δʼ ἐγὼ τέρας ἄλλο μετὰ πτερόεντας ὀνείρους</l>
<l n="505">ἀχνυμένοις ἀνέφηνα, φιλόκτιτον ἦθος ἀέξων </l>
<l n="506">ἐσσόμενος πολιοῦχος· ὑπερκύψας δὲ θαλάσσης</l>
<l n="507">ἀντίτυπον μίμημα φέρων ἰσόζυγι μορφῇ</l>
<l n="508">εἰς πλόον αὐτοδίδακτον ἐνήχετο ναυτίλος ἰχθύς·</l>
<l n="509">τὸν τότε παπταίνοντες ἐοικότα νηὶ θαλάσσης</l>
<pb id="v.3.p.190"/>
<l n="510">καὶ πλόον εὐποίητον ἄτερ καμάτοιο μαθόντες, </l>
<l n="511">καὶ σχεδίην πήξαντες ὁμοίιον ἰχθύι πόντου</l>
<l n="512">ναυτιλίης τύπον ἶσον ἐμιμήσαντο θαλάσσης.</l>
<l n="513">καὶ πλόος ἦν· πισύρων δὲ λίθων ἰσοελκέι φόρτῳ</l>
<l n="514">ναυτιλίην ἰσόμετρον ἐπιστώσαντο θαλάσσῃ,</l>
<l n="515">καὶ γεράνων ἀτίνακτον ἐμιμήσαντο πορείην. </l>
<l n="516">αἳ στομάτων ἔντοσθεν ἀοσσητῆρα κελεύθου</l>
<l n="517">λᾶαν ἐλαφρίζουσι καταχθέα, μή ποτε κείνων</l>
<l n="518">ἱπταμένων πτερὰ κοῦφα παραπλάγξειεν ἀήτης,</l>
<l n="519">εἰσόκε χῶρον ἐκεῖνον ἐσέδρακον, ἧχι θυέλλαις</l>
<l n="520">εἰς πλόον αὐτοκέλευθον ἐναυτίλλοντο κολῶναι. </l>
<l n="521">καὶ σχεδίην ἔστησαν ἁλιστεφάνῳ παρὰ νήσῳ,</l>
<l n="522">καὶ σπιλάδων ἐπέβαινον, ὅπῃ φυτὸν ἦεν Ἀθήνης.</l>
<l n="523">τοῖσι δὲ μαιομένοισιν ἐφέστιον ὄρνιν ἐλαίης</l>
<l n="524">αἰετὸς ἠερόφοιτος ἑκούσιον εἰς μόρον ἔστη·</l>
<l n="525">Γηγενέες δὲ λαβόντες ἐύπτερον ἔνθεον ἄγρην, </l>
<l n="526">ἂψ ἀνασειράζοντες ὀπισθοτόνοιο καρήνου</l>
<l n="527">γυμνὸν ἐφαπλώσαντες ἐλεύθερον ἀνθερεῶνα,</l>
<l n="528">αἰετὸν αὐτοκέλευθον ἐδαιτρεύσαντο μαχαίρῃ</l>
<l n="529">Ζηνὶ καὶ ὑγρομέδοντι· δαϊζομένου δὲ σιδήρῳ</l>
<l n="530">ἔμφρονος οἰωνοῖο νεοσφαγέων ἀπὸ λαιμῶν </l>
<l n="531">θέσκελον ἔρρεεν αἷμα, θαλασσοπόρους δὲ κολώνας</l>
<l n="532">δαιμονίαις λιβάδεσσιν ἐπερρίζωσε θαλάσσῃ</l>
<l n="533">ἄγχι Τύρου παρὰ πόντον· ἐπʼ ἀρραγέεσσι δὲ πέτραις</l>
<l n="534">Γηγενέες βαθύκολπον ἐδωμήσαντο τιθήνην.</l>
<l n="535">σοὶ μέν, ἄναξ Διόνυσε, πεδοτρεφὲς αἷμα Γιγάντων </l>
<l n="536">ἔννεπον αὐτολόχευτον Ὀλύμπιον, ὄφρα δαείης</l>
<l n="537">ὑμετέρων προγόνων Τυρίην αὐτόχθονα φύτλην·</l>
<l n="538">ἀμφὶ δὲ πηγάων μυθήσομαι· ἀρχέγονοι γὰρ</l>
<l n="539">παρθενικαὶ πάρος ἦσαν ἐχέφρονες, ὧν ἐπὶ μίτρῃ</l>
<pb id="v.3.p.192"/>
<l n="540">θερμὸς Ἔρως κεχόλωτο, καὶ ἱμερόεν βέλος ἕλκων </l>
<l n="541">τοῖον ἀλεξιγάμοισιν ἔπος ξυνώσατο Νύμφαις·</l>
<l n="542">Ν̔ηὶς Ἀβαρβαρέη φιλοπάρθενε, δέξο καὶ αὐτὴ</l>
<l n="543">τοῦτο βέλος, τό περ ἔσχεν ὅλη φύσις· ἐνθάδε πήξω</l>
<l n="544">παστάδα Καλλιρόης, Δροσερῆς δʼ ὑμέναιον ἀείσω.</l>
<l n="545">ἀλλʼ ἐρέεις· ‘μεθέπω διερὸν γένος, ἐκ δὲ ῥοάων </l>
<l n="546">αὐτοτελὴς γενόμην, καὶ ἐμὴ τροφὸς ἔπλετο πηγή.’</l>
<l n="547">νηιὰς ἦν Κλυμένη καὶ ἀπόσπορος Ὠκεανοῖο·</l>
<l n="548">ἀλλὰ γάμοις ὑπόειξεν, ἐνυμφεύθη δὲ καὶ αὐτή,</l>
<l n="549">ὡς ἴδε λάτριν Ἔρωτος ἀρείονα κυανοχαίτην</l>
<l n="550">οἴστρῳ Κυπριδίῳ δεδονημένον· ἀρχέγονος δὲ </l>
<l n="551">Ὠκεανὸς ποταμοῖσι καὶ ὕδασι πᾶσι κελεύων</l>
<l n="552">Τηθύος οἶδεν ἔρωτα καὶ εὐύδρους ὑμεναίους.</l>
<l n="553">τέτλαθι καὶ σὺ φέρειν ἴσα Τηθύι. τοσσατίης δὲ</l>
<l n="554">ἐξ ἁλὸς αἷμα φέρουσα καὶ οὐκ ὀλίγης ἀπὸ πηγῆς</l>
<l n="555">ἱμείρει Γαλάτεια μελιζομένου Πολυφήμου, </l>
<l n="556">καὶ βυθίη χερσαῖον ἔχει πόσιν, ἐκ δὲ θαλάσσης</l>
<l n="557">πηκτίδι θελγομένη μετανάστιος εἰς χθόνα βαίνει.</l>
<l n="558">καὶ πηγαὶ δεδάασιν ἐμὸν βέλος· οὔ σε διδάξω</l>
<l n="559">ἵμερον ὑδατόεντα· ποθοβλήτοιο δὲ πηγῆς</l>
<l n="560">ἔκλυες ὑγρὸν ἔρωτα Συρηκοσίης Ἀρεθούσης· </l>
<l n="561">Ἀλφειὸν δεδάηκας, ὃς ἰκμαλέῳ παρὰ παστῷ</l>
<l n="562">ὑδρηλαῖς παλάμαις περιβάλλεται ἠθάδα Νύμφην.</l>
<l n="563">πηγῆς αἷμα φέρουσα τί τέρπεαι ἰοχεαίρῃ;</l>
<l n="564">Ἄρτεμις οὐ βλάστησεν ἀφʼ ὕδατος, ὡς Ἀφροδίτη. </l>
<l n="566">ἔννεπε Καλλιρόῃ· Δροσερῇ μὴ κρύπτε καὶ αὐτῇ. </l>
<l n="565">Κύπριδι μᾶλλον ὄφελλες ἄγειν χάριν, ὅττι καὶ αὐτὴ </l>
<l n="566">αὐχένα κάμψεν Ἔρωτι, καὶ εἰ τροφός ἐστιν Ἐρώτων.</l>
<l n="567">δέχνυσο κέντρα πόθοιο, καὶ ὑγρονόμον σε καλέσσω</l>
<l n="568">εἰς γενεήν, ἐς ἔρωτα κασιγνήτην Ἀφροδίτης.ʼ</l>
<l n="570">τοῖον ἔπος κατέλεξεν· ὀπισθοτόνοιο δὲ τόξου </l>
<pb id="v.3.p.194"/>
<l n="571">τριπλόα πέμπε βέλεμνα, καὶ εὐύδρῳ παρὰ παστῷ</l>
<l n="572">Νηιάδων φιλότητι συνήρμοσεν υἷας ἀρούρης,</l>
<l n="573">καὶ Τυρίης ἔσπειρε θεηγενὲς αἷμα γενέθλης.’</l>
<l n="574">τοῖα μὲν Ἡρακλέης πρόμος αἰθέρος ἔννεπε Βάκχῳ</l>
<l n="575">τερψινόοις ὀάροισιν· ὁ δέ φρένα τέρπετο μύθῳ, </l>
<l n="576">καὶ πόρεν Ἡρακλῆι, τὸν οὐρανίη κάμε τέχνη,</l>
<l n="577">χρυσοφαῆ κρητῆρα σελασφόρον· Ἡρακλέης δὲ</l>
<l n="578">ἀστραίῳ Διόνυσον ἀνεχλαίνωσε χιτῶνι</l>
<l n="579">καὶ θεὸν ἀστροχίτωνα Τύρου πολιοῦχον ἐάσας</l>
<l n="580">Ἀσσυρίης ἑτέρης ἐπεβήσατο Βάκχος ἀρούρης. </l>
</div1>
<pb id="v.3.p.196"/>
<div1 type="book" n="41">
<argument>
<l n="1">πρῶτον τεσσαρακοστὸν ἔχει, πίθεν υἱέι Μύρρης</l>
<l n="2">ἄλλην Κύπριν ἔτικτεν Ἀμυμώνην Ἀφροδίτη.</l>
</argument>
<l n="1">ἄρτι μέν ὀφρυόεντος ὑπὲρ Λιβάνοιο καρήνων</l>
<l n="2">πήξας ἀγλαόκαρπον ἐπὶ χθονὶ βότρυν ὀπώρης</l>
<l n="3">οἰνοτόκους ἐμέθυσσεν ὅλης κενεῶνας ἀρούρης·</l>
<l n="4">καὶ Παφίης δόμον εἶδε γαμήλιον· ἡμερίδων δὲ</l>
<l n="5">ἔρνεσιν ἀρτιφύτοισι βαθύσκιον ἄλσος ἐρέψας </l>
<l n="6">ἀμπελόεν πόρε δῶρον Ἀδώνιδι καὶ Κυθερείῃ.</l>
<l n="7">καὶ Χαρίτων χορὸς ἦεν· ἀεξιφύτοιο δὲ λόχμης</l>
<l n="8">ἡμερίδων ζωστῆρι θορὼν ἐπιβήτορι παλμῷ</l>
<l n="9">κισσὸς ἀερσιπότητος ἐμιτρώθη κυπαρίσσῳ</l>
<l n="10">ἀλλὰ θεμιστοπόλου Βερόης παρὰ γείτονι πέζῃ </l>
<l n="11">ὕμνον Ἀμυμώνης, Λιβανηίδες εἴπατε Μοῦσαι,</l>
<l n="12">καὶ βυθίου Κρονίδαο καὶ εὐύμνοιο Λυαίου</l>
<l n="13">Ἄρεα κυματόεντα καὶ ἀμπελόεσσαν Ἐνυώ.</l>
<l n="14">ἔστι πόλις Βερόη, βιότου τρόπις, ὅρμος Ἐρώτων,</l>
<l n="15">ποντοπαγής, εὔνησος, ἐύχλοος, οὖ ῥάχις ἰσθμοῦ </l>
<l n="16">στεινὴ μῆκος ἔχοντος, ὅπῃ διδύμης μέσος ἅλμης</l>
<l n="17">κύμασιν ἀμφοτέροισιν ἱμάσσεται ὄρθιος αὐχήν·</l>
<l n="18">ἀλλὰ τὰ μὲν βαθύδενδρον ὑπὸ ῥάχιν αἴθοπος Εὔρου</l>
<pb id="v.3.p.198"/>
<l n="19">Ἀσσυρίῳ Λιβάνῳ παραπέπταται, ἧχι πολίταις</l>
<l n="20">ὄρθια συρίζουσα βιοσσόος ἔρχεται αὔρη, </l>
<l n="21">εὐόδμοις ἀνέμοισι τινασσομένων κυπαρίσσων... </l>
<l n="50">σύννομος ἰχθυβολῆι γέρων ἐμελίζετο ποιμήν. </l>
<l n="22">καί δόμος ἀγρονόμων, ὅθι πολλάκις ἐγγύθι λόχμης </l>
<l n="23">Πανὶ μελιζομένῳ δρεπανηφόρος ἤντετο Δηώ,</l>
<l n="24">καί τις ἐφʼ ἱστοβοῆι γεωμόρος αὐχένα κάμψας,</l>
<l n="25">ῥαίνων ἀρτιχάρακτον ὀπισθοβόλῳ χθόνα καρπῷ, </l>
<l n="26">γείτονι μηλοβοτῆρι παρὰ σφυρὰ φορβάδος ὕλης,</l>
<l n="27">σφίγξας σύζυγα ταῦρον, ὁμίλεε κυρτὸς ἀροτρεύς.</l>
<l n="28">ἄλλα δὲ πὰρ πελάγεσσιν ἔχει πόλις, ἧχι τιταίνει</l>
<l n="29">στέρνα Ποσειδάωνι, καὶ ἔμβρυον αὐχένα κούρης</l>
<l n="30">πήχεϊ μυδαλέῳ περιβάλλεται ὑγρὸς ἀκοίτης, </l>
<l n="31">πέμπων ὑδατόεντα φιλήματα χείλεσι νύμφης·</l>
<l n="32">καὶ βυθίη ἀπὸ χειρὸς ὁμευνέτις ἠθάδι κόλπῳ</l>
<l n="33">ἕδνα Ποσειδάωνος ἁλίτροφα πώεα λίμνης</l>
<l n="34">δέχνυται, ἰχθυόεντα πολύχροα δεῖπνα τραπέζης,</l>
<l n="35">εἰναλίῃ Νηρῆος ἐπισκαίροντα τραπέζῃ, </l>
<l n="36">ἀρκτῴην παρὰ πέζαν, ὅπῃ βαθυκύμονος ἀκτῆς</l>
<l n="37">μηκεδανῷ κενεῶνι βορήιος ἕλκεται αὐλών.</l>
<l n="38">ἀμφὶ δέ τερψινόοιο μεσημβρινὸν αὐχένα γαίης</l>
<l n="39">εἰς ῥαχίην Νοτίην ψαμαθώδεές εἰσιν ἀταρποὶ</l>
<l n="40">εἰς χθόνα Σιδονίην, ὅθι ποικίλα δένδρεα κήπων </l>
<l n="41">καὶ σταφυλαὶ κομόωσι, τανυπτόρθοις δὲ πετήλοις</l>
<l n="42">δάσκιος ἀπλανέεσσι τιταίνεται οἶμος ὁδίταις.</l>
<l n="43">δοχμώσας δὲ ῥέεθρον ἐπʼ ᾐόνι πόντος ἀράσσει</l>
<l n="44">ἀμφὶ δύσιν κυανωπόν, ὅπῃ λιγυηχέι ταρσῷ</l>
<l n="45">ἑσπερίων Ζεφύροιο καθιππεύοντος ἐναύλων </l>
<l n="46">συριγμῷ δροσόεντι Λίβυς ῥιπίζεται ἀγκών,</l>
<l n="47">ἀνθεμόεις ὅθι χῶρος, ὅπῃ παρὰ γείτονι πόντῳ</l>
<pb id="v.3.p.200"/>
<l n="48">φυταλιαὶ θαλέουσι, καὶ εὐπετάλων ἀπὸ δένδρων</l>
<l n="49">ἄσθματι βομβήεντι μελίζεται ἔμπνοος ὕλη. </l>
<l n="51">ἐνθάδε φῶτες ἔναιον ὁμήλικες ἠριγενείης, </l>
<l n="52">οὓς Φύσις αὐτογένεθλος ἀνυμφεύτῳ τινὶ θεσμῷ</l>
<l n="53">ἤροσε νόσφι γάμων, ἀπάτωρ, ἀλόχευτος, ἀμήτωρ,</l>
<l n="54">ὁππότε συμμιγέων ἀτόμων τετράζυγι δεσμῷ</l>
<l n="55">ὕδατι καὶ πυρόεντι πεφυρμένον ἠέρος ἀτμῷ </l>
<l n="56">σύζυγα μορφώσασα σοφὸν τόκον ἄσπορος ἰλὺς</l>
<l n="57">ἔμπνοον ἐψύχωσε γονὴν ἐγκύμονι πηλῷ,</l>
<l n="58">οἶς Φύσις εἶδος ὄπασσε τελεσφόρον· ἀρχεγόνου γὰρ</l>
<l n="59">Κέκροπος οὐ τύπον εἶχον, ὃς ἰοβόλῳ ποδὸς ὁλκῷ</l>
<l n="60">γαῖαν ἐπιξύων ὀφιώδεϊ σύρετο ταρσῷ, </l>
<l n="61">νέρθε δράκων, καὶ ὕπερθεν ἀπʼ ἰξύος ἄχρι καρήνου</l>
<l n="62">ἀλλοφυὴς ἀτέλεστος ἐφαίνετο δίχροος ἀνήρ·</l>
<l n="63">οὐ τύπον ἄγριον εἶχον Ἐρεχθέος, ὃν τέκε Γαίης</l>
<l n="64">αὔλακι νυμφεύσας γαμίην Ἥφαιστος ἐέρσην·</l>
<l n="65">ἀλλὰ θεῶν ἴνδαλμα γονῆς αὐτόχθονι ῥίζῃ </l>
<l n="66">πρωτοφανής χρύσειος ἐμαιώθη στάχυς ἀνδρῶν.</l>
<l n="67">καί Βερόης νάσσαντο πόλιν πρωτόσπορον ἕδρην,</l>
<l n="68">ἣν Κρόνος αὐτὸς ἔδειμε, σοφῆς ὅτε νεύματι Ῥείης</l>
<l n="69">ὀκρυόεν θέτο δόρπον ἑῷ πολυχανδέι λαιμῷ.</l>
<l n="70">καί λίθον Εἰλείθυιαν ἔων βεβριθότι φόρτῳ, </l>
<l n="71">θλιβομένης πολύπαιδος ἀκοντιστῆρα γενέθλης,</l>
<l n="72">χανδὸν ὅλου ποταμοῖο ῥόον νεφεληδὸν ἀφύσσων</l>
<l n="73">στήθεϊ παφληάφοντι μογοστόκον ἔστασεν ὕδωρ,</l>
<l n="74">λύσας γαστέρος ὄγκον· ἐπασσυτέρους δὲ διώκων</l>
<l n="75">δισσοτόκους υἱῆας ἀνήρυγεν ἔγκυος αὐχήν, </l>
<l n="76">πορθμὸν ἔχων τοκετοῖο λεχώιον ἀνθερεῶνα·</l>
<pb id="v.3.p.202"/>
<l n="77">Ζεὺς τότε κοῦρος ἔην, ἔτι που βρέφος· οὔ ποτε πυκνῷ</l>
<l n="78">θερμὸν ἀνασχίζουσα νέφος βητάρμονι παλμῷ</l>
<l n="79">ἀστεροπὴ σελάγιζε, καὶ οὐ Τιτηνίδι χάρμῃ</l>
<l n="80">Ζηνὸς ἀοσσητῆρες ὀιστεύοντο κεραυνοί·</l>
<l n="81">οὐδὲ συνερχομένων νεφέων μυκήτορι ῥόμβῳ</l>
<l n="82">βρονταίη βαρύδουπος ἐβόμβεεν ὄμβριος ἠχώ.</l>
<l n="83">ἀλλὰ πόλις Βερόη προτέρη πέλεν, ἣν ἅμα γαίῃ</l>
<l n="84">πρωτοφανὴς ἐνόησεν ὁμήλικα σύμφυτος Αἰών·</l>
<l n="85">οὐ τότε Ταρσὸς ἔην τερψίμβροτος, οὐ τότε Θήβη, </l>
<l n="86">οὐ τότε Σάρδιες ἦσαν, ὅπῃ Πακτωλίδος ὄχθης</l>
<l n="87">χρυσὸν ἐρευγομένης ἀμαρύσσεται ὄλβιος ἰλύς,</l>
<l n="88">Σάρδιες, Ἠελίοιο συνήλικες· οὐ γένος ἀνδρῶν,</l>
<l n="89">οὐ τότε τις πόλις ἦεν Ἀχαιιάς, οὐδὲ καὶ αὐτὴ</l>
<l n="90">Ἀρκαδίη προσέληνος· ἀνεβλάστησε δὲ μούνη </l>
<l n="91">πρεσβυτέρη Φαέθοντος, ὅθεν φάος ἔσχε Σελήνη.</l>
<l n="92">καὶ φθαμένη χθόνα πᾶσαν, ἑῷ παμμήτορι κόλπῳ</l>
<l n="93">ἠελίου νεοφεγγὲς ἀμελγομένη σέλας αἴγλης</l>
<l n="94">καὶ φάος ὀψιτέλεστον ἀκοιμήτοιο Σελήνης,</l>
<l n="95">πρώτη κυανέης ἀπεσείσατο κῶνον ὀμίχλης, </l>
<l n="96">καὶ χάεος ζοφόεσσαν ἀπεστυφέλιξε καλύπτρην·</l>
<l n="97">καὶ φθαμένη Κύπροιο καὶ Ἴσθμιον ἄστυ Κορίνθου</l>
<l n="98">πρώτη Κύπριν ἔδεκτο φιλοξείνῳ πυλεῶνι</l>
<l n="99">ἐξ ἁλὸς ἀρτιλόχευτον, ὅτε βρυχίην Ἀφροδίτην</l>
<l n="100">οὐρανίης ὤδινεν ἀπʼ αὔλακος ἔγκυον ὕδωρ, </l>
<l n="101">ὁππόθι νόσφι γάμων ἀρόσας ῥόον ἄρσενε λύθρῳ</l>
<l n="102">αὐτοτελὴς μορφοῦτο θυγατρογόνῳ γόνος ἀφρῷ,</l>
<l n="103">καὶ Φύσις ἔπλετο μαῖα· συναντέλλων δὲ θεαίνῃ</l>
<l n="104">στικτὸς ἱμάς, στεφανηδὸν ἐπʼ ἰξύι κύκλον ἑλίξας,</l>
<l n="105">αὐτομάτῳ ζωστῆρι δέμας μίτρωσεν ἀνάσσης. </l>
<l n="106">καὶ θεὸς ἰχνεύουσα διʼ ὕδατος ἄψοφον ἀκτὴν</l>
<l n="107">οὐ Πάφον, οὐκ ἐπὶ Βύβλον ἀνέδραμεν, οὐ πόδα χέρσῳ</l>
<pb id="v.3.p.204"/>
<l n="108">Κωλιάδος ῥηγμῖνος ἐφήρμοσεν, ἀλλὰ καὶ αὐτῶν</l>
<l n="109">ὠκυτέρῃ στροφάλιγγι παρέτρεχεν ἄστυ Κυθήρων·</l>
<l n="110">καὶ χρόα φυκιόεντι περιτρίψασα κορύμβῳ </l>
<l n="111">πορφυρέη πέλε μᾶλλον· ἀκυμάντοιο δὲ πόντου</l>
<l n="112">χεῖρας ἐρετμώσασα θεητόκον ἔσχισεν ὕδωρ</l>
<l n="113">νηχομένη, καὶ στέρνον ἐπιστορέσασα θαλάσσῃ</l>
<l n="114">σιγαλέην ἀνέκοπτε χαρασσομένην ἅλα ταρσῷ,</l>
<l n="115">καὶ δέμας ᾐώρησε, διχαζομένης δὲ γαλήνης </l>
<l n="116">ποσσὶν ἀμοιβαίοισιν ὀπίστερον ὤθεεν ὕδωρ·</l>
<l n="117">καὶ Βερόης ἐπέβαινε· ποδῶν δʼ ἐπίβαθρα θεαίνης</l>
<l n="118">ἐξ ἁλὸς ἐρχομένης ναέτης ἐψεύσατο Κύπρου.</l>
<l n="119">πρώτη Κύπριν ἔδεκτο· καὶ ὑψόθι γείτονος ὅρμου</l>
<l n="120">αὐτοφυεῖς λειμῶνες ἐρευγόμενοι βρύα ποίης </l>
<l n="121">ἤνθεον ἔνθα καὶ ἔνθα, πολυψαμάθῳ δʼ ἐνὶ κόλπῳ</l>
<l n="122">ἠιόνες ῥοδέοισιν ἐφοινίσσοντο κορύμβοις,</l>
<l n="123">πέτρη δʼ ἀφριόωσα θυώδεος ἔγκυος οἴνου</l>
<l n="124">πορφυρέην ὠδῖνα χαραδραίῳ τέκε μαζῷ,</l>
<l n="125">ληναίαις λιβάδεσσι κατάσκιον ὄμβρον ἐέρσης... </l>
<l n="126">ἀργεννὴ κελάρυζε γαλαξαίῳ χύσις ὁλκῷ·</l>
<l n="127">αὐτοχύτου δὲ μύροιο μετάρσιον ἀτμὸν ἑλίσσων</l>
<l n="128">ἠερίους ἐμέθυσσε πόρους εὔοδμος ἀήτης.</l>
<l n="129">καὶ τότε θοῦρον Ἔρωτα, γονῆς πρωτόσπορον ἀρχήν,</l>
<l n="130">ἁρμονίης κόσμοιο φερέσβιον ἡνιοχῆα, </l>
<l n="131">ἀρτιφανὴς ὤδινεν ἐπʼ ὀφρύσι γείτονος ὅρμου·</l>
<l n="132">καὶ πάις ὠκυπόδης, κόπον ἄρσενα ποσσὶ τινάξας,</l>
<l n="133">γαστρὸς ἀμαιεύτοιο μογοστόκον ἔφθασεν ὥρην,</l>
<l n="134">μητρὸς ἀνυμφεύτοιο μεμυκότα κόλπον ἀράξας,</l>
<l n="135">θερμὸς ἔτι πρὸ τόκοιο· κυβιστητῆρι δὲ παλμῷ </l>
<pb id="v.3.p.206"/>
<l n="136">δινεύων πτερὰ κοῦφα πύλας ὤιξε λοχείης.</l>
<l n="137">καὶ ταχὺ αἰγλήεντι θορὼν ἐπί μητρὸς ἀγοστῷ</l>
<l n="138">ἄστατος ἀκλινέεσσιν Ἔρως ἀνεπάλλετο μαζοῖς,</l>
<l n="139">στήθεϊ παιδοκόμῳ τετανυσμένος· εἶχε δὲ φορβῆς</l>
<l n="140">ἵμερον αὐτοδίδακτον· ἀνημέλκτοιο δὲ θηλῆς </l>
<l n="141">ἄκρα δακὼν γονίμων λιβάδων τεθλιμμένον ὄγκῳ</l>
<l n="142">οἰδαλέων ἀκόρητος ὅλον γλάγος ἔσπασε μαζῶν.</l>
<l n="143">ῥίζα βίου, Βερόη, πολίων τροφός, εὖχος ἀνάκτων,</l>
<l n="144">πρωτοφανής, Αἰῶνος ὁμόσπορε, σύγχρονε κόσμου,</l>
<l n="145">ἕδρανον Ἑρμείαο, Δίκης πέδον, ἄστυ θεμίστων, </l>
<l n="146">ἔνδιον Εὐφροσύνης, Παφίης δόμος, οἶκος Ἐρώτων,</l>
<l n="147">Βάκχου τερπνὸν ἔδεθλον, ἐναύλιον ἰοχεαίρης,</l>
<l n="148">Νηρεΐδων ἀνάθημα, Διὸς δόμος, Ἄρεος αὐλή,</l>
<l n="149">Ὀρχομενὸς Χαρίτων, Λιβανηίδος ἄστρον ἀρούρης,</l>
<l n="150">Τηθύος ἰσοέτηρος, ὁμόδρομος Ὠκεανοῖο, </l>
<l n="151">ὃς Βερόην ἐφύτευσεν ἑῷ πολυπίδακι παστῷ</l>
<l n="152">Τηθύος ἰκμαλέοισιν ὁμιλήσας ὑμεναίοις,</l>
<l n="153">ἥν περ Ἀμυμώνην ἐπεφήμισαν, εὖτέ ἑ μήτηρ</l>
<l n="154">ὑδρηλῆς φιλότητος ὑποβρυχίῃ τέκεν εὐνῇ</l>
<l n="155">ἀλλά τις ὁπλοτέρη πέλεται φάτις, ὅττί μιν αὐτὴ </l>
<l n="156">ἀνδρομέης Κυθέρεια κυβερνήτειρα γενέθλης</l>
<l n="157">Ἀσσυρίῳ πάνλευκον Ἀδώνιδι γείνατο μήτηρ·</l>
<l n="158">καὶ δρόμον ἐννεάκυκλον ἀναπλήσασα Σελήνης</l>
<l n="159">φόρτον ἐλαφρίζει· φθάμενος δέ μιν ὠκέι ταρσῷ,</l>
<l n="160">ἐσσομένων κήρυκα, Λατινίδα δέλτον, ἀείρων, </l>
<l n="161">εἰς Βερόης ὠδῖνα μογοστόκος ἤλυθεν Ἑρμῆς,</l>
<l n="162">καὶ Θέμις Εἰλείθυια, καὶ οἰδαλέου διὰ κόλπου</l>
<pb id="v.3.p.208"/>
<l n="163">στεινομένης ὠδῖνος ἀναπτύξασα καλύπτρην</l>
<l n="164">ὀξὺ βέλος κούφιζε πεπαινομένου τοκετοῖο,</l>
<l n="165">θεσμὰ Σόλωνος ἔχουσα· πιεζομένη δὲ λοχείῃ </l>
<l n="166">λυσιτόκῳ βαρὺ νῶτον ἐπικλίνασα θεαίνῃ</l>
<l n="167">Κύπρις ἀνωδίνεσκε, καὶ Ἀτθίδος ὑψόθι βίβλου</l>
<l n="168">παῖδα σοφὴν ἐλόχευσε, Λακωνίδες οἷα γυναῖκες</l>
<l n="169">υἱέας ὠδίνουσιν ἐπʼ εὐκύκλοιο βοείης·</l>
<l n="170">καὶ τόκον ἀρτιλόχευτον ἀπέπτυε θήλεϊ κόλπῳ </l>
<l n="171">ἄρσενα μαῖαν ἔχουσα δικασπόλον υἱέα Μαίης·</l>
<l n="172">καὶ βρέφος εἰς φάος ἦγεν. ἐχυτλώσαντο δέ κούρην</l>
<l n="173">τέσσαρες ἄστεα πάντα διιππεύοντες ἀῆται,</l>
<l n="174">ἐκ Βερόης ἵνα γαῖαν ὅλην πλήσωσι θεμίστων·</l>
<l n="175">τῇ δὲ λοχευομένῃ πρωτάγγελος εἰσέτι θεσμῶν </l>
<l n="176">Ὠκεανὸς πόρε χεῦμα λεχώιον ἰξύι κόσμου</l>
<l n="177">ἀενάῳ τελαμῶνι χέων μιτρούμενον ὕδωρ·</l>
<l n="178">χερσὶ δὲ γηραλέῃσιν ἐς ἀρτιτόκου χρόα κούρης</l>
<l n="179">σπάργανα πέπλα Δίκης ἀνεκούφισε σύντροφος Αἰών,</l>
<l n="180">μάντις ἐπεσσομένων, ὅτι γήραος ἄχθος ἀμείβων, </l>
<l n="181">ὡς ὄφις ἀδρανέων φολίδων σπείρημα τινάξας,</l>
<l n="182">ἔμπαλιν ἡβήσειε λελουμένος οἴδμασι θεσμῶν·</l>
<l n="183">θεσπεσίην δὲ θύγατρα λοχευομένης Ἀφροδίτης</l>
<l n="184">σύνθροον ἐκρούσαντο μέλος τετράζυγες Ὧραι.</l>
<l n="185">καὶ Παφίης ὠδῖνα τελεσσιγόνοιο μαθόντες </l>
<l n="186">θῆρες ἐβακχεύοντο· λέων δέ τις ἁβρὸν ἀθύρων</l>
<l n="187">χείλεϊ μειλιχίῳ ῥαχίην ἠσπάζετο ταύρου,</l>
<l n="188">ἀκροτέροις στομάτεσσι φίλον μυκηθμὸν ἰάλλων,</l>
<l n="189">καὶ τροχαλῇ βαρύδουπον ἐπιρρήσσων πέδον ὁπλῇ</l>
<l n="190">ἵππος ἀνεκροτάλιζε γενέθλιον ἦχον ἀράσσων, </l>
<l n="191">καὶ ποδὸς ὑψιπόροιο θορὼν ἐπιβήτορι παλμῷ</l>
<l n="192">πόρδαλις αἰολόνωτος ἐπεσκίρτησε λαγωῷ,</l>
<l n="193">ὠρυγῆς δʼ ὀλόλυγμα χέων φιλοπαίγμονι λαιμῷ</l>
<pb id="v.3.p.210"/>
<l n="194">ἀδρύπτοις γενύεσσι λύκος προσπτύξατο ποίμνην,</l>
<l n="195">καί τις ἐνὶ ξυλόχοισι λιπών κεμαδοσσόον ἄγρην, </l>
<l n="196">ἄλλον ἔχων γλυκὺν οἶστρον, ἁμιλλητῆρι χορείῃ</l>
<l n="197">ὀρχηστὴρ ἐρίδαινε κύων βητάρμονι κάπρῳ,</l>
<l n="198">καὶ πόδας ὀρθώσασα, περιπλεχθεῖσα δὲ δειρῇ,</l>
<l n="199">ἄρκτος ἀδηλήτῳ δαμάλην ἠγκάσσατο δεσμῷ,</l>
<l n="200">πυκνὰ δὲ κυρτώσασα φιλέψιον ἄντυγα κόρσης </l>
<l n="201">πόρτις ἀνεσκίρτησε, δέμας λιχμῶσα λεαίνης,</l>
<l n="202">ἡμιτελές μύκημα νέων πέμπουσα γενείων,</l>
<l n="203">καὶ φιλίων ἐλέφαντι δράκων ἔψαυεν ὀδόντων·</l>
<l n="204">καὶ δρύες ἐφθέγξαντο· γαληναίῳ δὲ προσώπῳ</l>
<l n="205">ἠθάδα πέμπε γέλωτα φιλομμειδὴς Ἀφροδίτη, </l>
<l n="206">τερπομένων ὁρόωσα λεχώια παίγνια θηρῶν.</l>
<l n="207">πᾶσι μὲν ἀμφελέλιζε γεγηθότα κύκλον ὀπωπῆς,</l>
<l n="208">πᾶσιν ὁμοῦ· μούνην δὲ συῶν οὐκ ἤθελε λεύσσειν</l>
<l n="209">τερπωλήν, ἅτε μάντις, ἐπεί συὸς εἰκόνι μορφῆς</l>
<l n="210">Ἄρης καρχαρόδων θανατηφόρον ἰὸν ἰάλλων </l>
<l n="211">ζηλομανὴς ἤμελλεν Ἀδώνιδι πότμον ὑφαίνειν.</l>
<l n="212">καὶ Βερόην γελόωσαν ἔτι βρέφος ἅμματι χειρῶν</l>
<l n="213">δεξαμένη παρὰ μητρὸς ὅλου κόσμοιο τιθήνη</l>
<l n="214">παρθένος Ἀστραίη, χρυσέης θρέπτειρα γενέθλης,</l>
<l n="215">ἔννομα παππάζουσαν ἀνέτρεφεν ἔμφρονι μαζῷ· </l>
<l n="216">παρθενίῳ δὲ γάλακτι ῥοὰς βλύζουσα θεμίστων</l>
<l n="217">χείλεα παιδὸς ἔδευσε, καὶ ἔβλυεν εἰς στόμα κούρης</l>
<l n="218">Ἀτθίδος ἡδυτόκοιο περιθλίψασα μελίσσης</l>
<l n="219">δαιδαλέην ὠδῖνα πολυτρήτοιο λοχείης,</l>
<l n="220">κηρία φωνήεντα σοφῷ κεράσασα κυπέλλῳ· </l>
<pb id="v.3.p.212"/>
<l n="221">εἴ ποτε διψαλέη ποτὸν ᾔτεεν, ὤρεγε κούρῃ</l>
<l n="222">Πύθιον Ἀπόλλωνι λάλον πεφυλαγμένον ὕδωρ</l>
<l n="223">ἢ ῥόον Ἰλισσοῖο, τὸν ἔμπνοον Ἀτθίδι Μούσῃ</l>
<l n="224">Πιερικαὶ δονέουσιν ἐπʼ ᾐόνι Φοιβάδες αὖραι· </l>
<l n="228">καὶ στάχυν ἀστερόεντα περιγνάμψασα κορύμβῳ </l>
<l n="229">χρύσεον, οἷά περ ὁρμόν, ἐπʼ αὐχένι θήκατο κούρης. </l>
<l n="225">κοῦραι δʼ ἁβρὰ λοετρὰ χορίτιδες Ὀρχομενοῖο </l>
<l n="226">ἀμφίπολοι Παφίης μεμελημένον ἐννέα Μούσαις </l>
<l n="227">ἐκ κρήνης ἀρύοντο νοήμονος ἵππιον ὕδωρ. </l>
<l n="230">καὶ Βερόη βλάστησεν ὁμόδρομος ἰοχεαίρῃ, </l>
<l n="231">δίκτυα θηρητῆρος ἀερτάζουσα τοκῆος·</l>
<l n="232">καὶ Παφίης ὅλον εἶδος ὁμόγνιον εἶχε τεκούσης</l>
<l n="233">καὶ πόδας αἰγλήεντας· ὑπερκύψασα δὲ πόντου</l>
<l n="234">χιονέῳ σκαίρουσα Θέτις βητάρμονι ταρσῷ</l>
<l n="235">ἄλλην ἀργυρόπεζαν ἴδεν Θέτιν· αἰδομένη δὲ </l>
<l n="236">κρύπτετο δειμαίνουσα πάλιν στόμα Κασσιεπείης.</l>
<l n="237">Ἀσσυρίην δʼ ἑτέρην δεδοκημένος ἄζυγα κούρην</l>
<l n="238">Ζεὺς πάλιν ἐπτοίητο, καἰ ἤθελεν εἶδος ἀμεῖψαι·</l>
<l n="239">καί νύ κε φόρτον Ἔρωτος ἔχων ταυρώπιδι μορφῇ</l>
<l n="240">ἀκροβαφὴς πεφόρητο διʼ ὕδατος ἴχνος ἐρέσσων, </l>
<l n="241">κουφίζων ἀδίαντον ὑπὲρ νώτοιο γυναῖκα,</l>
<l n="242">εἰ μὴ μνῆστις ἔρυκε βοοκραίρων ὑμεναίων</l>
<l n="243">Σιδονίς, ἀστερόεν δὲ μέλος ζηλήμονι λαιμῷ</l>
<l n="244">νυμφίος Εὐρώπης μυκήσατο, Ταῦρος Ὀλύμπου,</l>
<l n="245">μὴ βοὸς ἰσοτύποιο διʼ αἰθέρος εἰκόνα τεύχων </l>
<l n="246">ποντοπόρων στήσειε νεώτερον ἄστρον Ἐρώτων·</l>
<l n="247">καὶ Βερόην διεροῖσιν ὀφειλομένην ὑμεναίοις</l>
<pb id="v.3.p.214"/>
<l n="248">γνωτῷ λεῖπεν ἄκοιτιν, ἐπιχθονίης περὶ νύμφης</l>
<l n="249">ὑσμίνην γαμίης πεφυλαγμένος ἐννοσιγαίου.</l>
<l n="250">τοίη ἔην Βερόη, Χαρίτων θάλος· εἴ ποτε κούρη </l>
<l n="251">λαροτέρην σίμβλοιο μελίρρυτον ἤπυε φωνήν,</l>
<l n="252">ἡδυεπὴς ἀκόρητος ἐφίστατο χείλεσι Πειθὼ</l>
<l n="253">καὶ πινυτὰς οἴστρησεν ἀκηλήτων φρένας ἀνδρῶν·</l>
<l n="254">Ἀσσυρίης δʼ ἔκρυπτον ὁμήγυριν ἥλικος ἥβης</l>
<l n="255">ὀφθαλμοὶ γελόωντες, ἀκοντιστῆρες Ἐρώτων, </l>
<l n="256">φαιδροτέραις χαρίτεσσιν, ὅσον πλέον ἄστρα καλύπτει</l>
<l n="257">ἀννεφέλους ἀκτῖνας ἀκτῖνας ὀιστεύουσα Σελήνη</l>
<l n="258">πλησιφαής· λευκοὶ δὲ παρὰ σφυρὰ νείατα κούρης</l>
<l n="259">πορφυρέοις μελέεσσιν ἐφοινίσσοντο χιτῶνες.</l>
<l n="260">οὐ νέμεσίς ποτε τοῦτο, καὶ εἰ πλέον ἥλικος ἥβης </l>
<l n="261">τηλίκον ἔλλαχεν εἶδος, ἐπεί νύ οἱ ἀμφὶ προσώπῳ</l>
<l n="262">κάλλεα διχθαδίων ἀμαρύσσετο φαιδρὰ τοκήων.</l>
<l n="263">τὴν τότε Κύπρις ἰδοῦσα, νοήμονος ἔγκυος ὀμφῆς,</l>
<l n="264">ὠκυτέρην ἐλέλιζε περιστρωφῶσα μενοινήν,</l>
<l n="265">καὶ νόον ἱππεύσασα περὶ χθόνα πᾶσαν ἀλήτην </l>
<l n="266">φαιδρὰ παλαιγενέων διεμέτρεε βάθρα πολήων,</l>
<l n="267">ὅττι φερωνυμίην ἑλικώπιδος εἶχε Μυκήνης</l>
<l n="268">στέμματι τειχιόεντι περιζωσθεῖσα Μυκήνη</l>
<l n="269">Κυκλώπων κανόνεσσι, καὶ ὡς νοτίῳ παρὰ Νείλῳ</l>
<l n="270">Θήβης ἀρχεγόνοιο φερώνυμος ἔπλετο Θήβη· </l>
<l n="271">καὶ Βερόης μενέαινεν ἐπώνυμον ἄστυ χαράξαι,</l>
<l n="272">ἀντιτύπων μεθέπουσα φιλόπτολιν οἶστρον Ἐρώτων.</l>
<l n="273">φραζομένη δὲ Σόλωνος ἀλεξικάκων στίχα θεσμῶν</l>
<l n="274">δόχμιον ὄμμα τίταινεν ἐς εὐρυάγυιαν Ἀθήνην,</l>
<l n="275">γνωτῆς ζῆλον ἔχουσα δικασπόλον· ἐσσυμένῳ δὲ </l>
<l n="276">ἠερίην ἁψῖδα διερροίζησε πεδίλῳ</l>
<l n="277">εἰς δόμον Ἀρμονίης παμμήτορος, ὁππόθι νύμφη</l>
<pb id="v.3.p.216"/>
<l n="278">εἴκελον οἶκον ἔναιε τύπῳ τετράζυγι κόσμου</l>
    <l n="279">αὐτοπαγῆ· πίσυρες δὲ θύραι στιβαροῖο μελάθρου</l>
<l n="280">ἀρραγέες πισύρεσσιν ἐμιτρώθησαν ἀήταις· </l>
<l n="281">καὶ δόμον ἐρρύοντο περίτροχον εἰκόνα κόσμου</l>
<l n="282">δμωίδες ἔνθα καὶ ἔνθα· μεριζομένων δὲ θυρέτρων</l>
<l n="283">Ἀντολίη θεράπαινα πύλην περιδέδρομεν Εὔρου,</l>
<l n="284">καὶ Ζεφύρου πυλεῶνα Δύσις, θρέπτειρα Σελήνης,</l>
<l n="285">καὶ Νότιον πυρόεντα Μεσημβριὰς εἶχεν ὀχῆα, </l>
<l n="286">καὶ πυκινὴν νεφέεσσι, παλυνομένην δὲ χαλάζῃ</l>
<l n="287">ἄρκτος ὑποδρήστειρα πύλην ἐπέτασσε Βορῆος.</l>
<l n="288">κεῖθι Χάρις προθοροῦσα, συνέμπορος ἀφρογενείῃ,</l>
<l n="289">Εὔρου κόψε θύρετρον Ἐώιον· ἐνδόμυχος δὲ</l>
<l n="290">Ἀντολίης κροκόεντος ἀρασσομένου πυλεῶνος </l>
<l n="291">ἄνδραμεν Ἀστυνόμεια διάκτορος, ἱσταμένην δὲ</l>
<l n="292">Κύπριν ἐσαθρήσασα παρὰ προπύλαια μελάθρου</l>
<l n="293">ποσσὶ παλιννόστοισι προάγγελος ἦλθεν ἀνάσσῃ.</l>
<l n="294">ἡ μὲν ἐποιχομένη πολυδαίδαλον ἱστὸν Ἀθήνης</l>
<l n="295">κερκίδι πέπλον ὕφαινεν· ὑφαινομένου δὲ χιτῶνος </l>
<l n="296">πρώτην γαῖαν ἔπασσε μεσόμφαλον, ἀμφὶ δὲ γαίῃ</l>
<l n="297">οὐρανὸν ἐσφαίρωσε τύπῳ κεχαραγμένον ἄστρων,</l>
<l n="298">συμφερτὴν δὲ θάλασσαν ἐφήρμοσε σύζυγι γαίῃ·</l>
<l n="299">καὶ ποταμοὺς ποίκιλλεν, ἐπʼ ἀνδρομέῳ δὲ μετώπῳ</l>
<l n="300">ταυροφυὴς μορφοῦτο κερασφόρος ἔγχλοος εἰκών· </l>
<l n="301">καὶ πυμάτην παρὰ πέζαν ἐυκλώστοιο χιτῶνος</l>
<l n="302">ὠκεανὸν κύκλωσε περίδρομον ἄντυγι κόσμου.</l>
<l n="303">ἀμφίπολος δέ οἱ ἦλθε καὶ ἐγγύθι θήλεος ἱστοῦ</l>
<l n="304">ἱσταμένην ἤγγειλε παρὰ προθύροις Ἀφροδίτην.</l>
<l n="305">καὶ θεός, ὡς ἤκουσε, μίτους ῥίψασα χιτῶνος </l>
<l n="306">θέσκελον ἱστοπόνων ἀπεσείσατο κερκίδα χειρῶν·</l>
<l n="307">καὶ ταχινὴ πυκάσασα δέμας χιονώδεϊ πέπλῳ</l>
<pb id="v.3.p.218"/>
<l n="308">φαιδροτέρη χρυσέης ὑπερίζανεν ἠθάδος ἕδρης,</l>
<l n="309">δεχνυμένη Κυθέρειαν, ἀναΐξασα δὲ θώκου</l>
<l n="310">τηλεφανῆ κύδηνεν ἐπερχομένην Ἀφροδίτην. </l>
<l n="311">καὶ Παφίην ἵδρυσεν ἐπὶ θρόνον ἐγγὺς ἀνάσσης</l>
<l n="312">Εὐρυνόμη τανύπεπλος· ἀτυζομένου δὲ προσώπου</l>
<l n="313">Κύπριν ὀπιπεύουσα κατηφέι μάρτυρι μορφῇ</l>
<l n="314">παντρόφος Ἁρμονίη φιλίῳ μειλίξατο μύθῳ·</l>
<l n="315">‘Ῥίζα βίου, Κυθέρεια φυτοσπόρε, μαῖα γενέθλης, </l>
<l n="316">ἐλπὶς ὅλου κόσμοιο, τεῆς ὑπὸ νεύματι βουλῆς</l>
<l n="317">ἀπλανέες κλώθουσι πολύτροπα νήματα Μοῖραι...’</l>
<l n="318">‘... εἰρομένῃ θέσπιζε, καὶ ὡς βιότοιο τιθήνη,</l>
<l n="319">ὡς τροφὸς ἀθανάτων, ὡς σύγχρονος ἥλικι κόσμῳ,</l>
<l n="320">εἰπέ· τίνι πτολίων βασιληίδος ὄργανα φωνῆς </l>
<l n="321">λυσιπόνων ἀτίνακτα φυλάσσεται ἡνία θεσμῶν ;</l>
<l n="322">ὅττι πολυχρονίοιο πόθου δεδονημένον οἴστρῳ</l>
<l n="323">Ἥρης κέντρον ἔχοντα κασιγνήτων ὑμεναίων</l>
<l n="324">εἰς χρόνον ἱμείροντα τριηκοσίων ἐνιαυτῶν</l>
<l n="325">Ζῆνα γάμοις ἔζευξα· χάριν δέ μοι ἄξιον ἔργων </l>
<l n="326">μισθὸν ἑοῦ θαλάμοιο νοήμονι νεῦσε καρήνῳ,</l>
<l n="327">ὅττι μιῇ πολίων, ὧν ἔλλαχον, ἐγγυαλίξει</l>
<l n="328">θεσμὰ Δίκης, ποθέω δὲ δαήμεναι, εἰ χθονὶ Κύπρου</l>
<l n="329">ἠὲ Πάφῳ τάδε δῶρα φυλάσσεται ἠὲ Κορίνθῳ</l>
<l n="330">ἢ Σπάρτῃ, Λυκόοργος ὅθεν πέλεν, ἠὲ καὶ αὐτῆς </l>
<l n="331">κούρης ἡμετέρης Βερόης εὐήνορι πάτρῃ.</l>
<l n="332">ἀλλὰ δίκης ἀλέγιζε καὶ ἁρμονίην πόρε κόσμῳ</l>
<l n="333">Ἁρμονίη γεγαυῖα βιοσσόος· εἰς σὲ γὰρ αὐτὴ</l>
<l n="334">πέμψεν ἐπειγομένην με θεμιστοπόλων τροφὸς ἀνδρῶν,</l>
<pb id="v.3.p.220"/>
<l n="335">παρθένος ἀστερόεσσα· τὸ δὲ πλέον ἔννομος Ἑρμῆς </l>
<l n="336">τοῦτο γέρας μεθέηκε, βιαζομένους ἵνα μούνη</l>
<l n="337">ἀνέρας, οὓς ἔσπειρα, γάμου θεσμοῖσι σαώσω.’</l>
<l n="338">ὣς φαμένην θάρσυνε θεὰ καὶ ἀμείβετο μύθῳ·</l>
<l n="339">‘Γίνεο θαρσαλέη, μὴ δείδιθι, μῆτερ Ἐρώτων·</l>
<l n="340">ἑπτὰ γὰρ ἐν πινάκεσσιν ἔχω μαντήια κόσμου, </l>
<l n="341">καὶ πίνακες γεγάασιν ἐπώνυμοι ἑπτὰ πλανήτων.</l>
<l n="342">πρῶτος ἐυτροχάλοιο φερώνυμός ἐστι Σελήνης·</l>
<l n="343">δεύτερος Ἑρμείαο πίναξ χρύσειος ἀκούει</l>
<l n="344">στίλβων, ᾧ ἔνι πάντα τετεύχαται ὄργια θεσμῶν·</l>
<l n="345">οὔνομα σὸν μεθέπει ῥοδόεις τρίτος· ὑμετέρου γὰρ </l>
<l n="346">ἀστέρος Ἠῴοιο φέρει τύπον· ἑπταπόρων δὲ</l>
<l n="347">τέτρατος Ἠελίοιο μεσόμφαλός ἐστι πλανήτων·</l>
<l n="348">πέμπτος ἐρευθιόων πυρόεις κικλήσκεται Ἄρης·</l>
<l n="349">καὶ Φαέθων Κρονίδαο φατίζεται ἕκτος ἀλήτης·</l>
<l n="350">ἕβδομος ὑψιπόροιο Κρόνου πέλεν οὔνομα φαίνων. </l>
<l n="351">τοῖς ἔνι ποικίλα πάντα μεμορμένα θέσφατα κόσμου</l>
<l n="352">γράμματι ξοινικόεντι γέρων ἐχάραξεν Ὀφίων.</l>
<l n="353">ἀλλʼ, ἐπεὶ ἰθυνόων με διείρεαι εἵνεκα θεσμῶν,</l>
<l n="354">πρεσβυτέρῃ πολίων πρεσβήια ταῦτα φυλάσσω·</l>
<l n="355">εἴτʼ οὖν Ἀρκαδίη προτέρη πέλεν ἢ πόλις Ἥρης, </l>
<l n="356">Σάρδιες εἰ γεγάασι παλαίτεραι, εἰ δὲ καὶ αὐτὴ</l>
<l n="357">Ταρσὸς ἀειδομένη πρωτόπτολις, εἰ δέ τις ἄλλη.</l>
<l n="358">οὐκ ἐδάην· Κρόνιος δὲ πίναξ τάδε πάντα διδάσκει,</l>
<l n="359">τίς προτέρη βλάστησε, τίς ἔπλετο σύγχρονος Ἠοῦς.’</l>
<l n="360">εἶπε· καὶ ἡγεμόνευεν ἐς ἀγλαὰ θέσφατα τοίχου, </l>
<l n="361">εἰσόκεν ἔδρακε χῶρον, ὅπῃ Βερόης περὶ πάτρης</l>
<l n="362">θέσφατον ὀψιτέλεστον Ὀφιονίη γράφε τέχνη</l>
<l n="363">ἐν πίνακι Κρονίῳ κεχαραγμένον οἴνοπι μίλτῳ·</l>
<l n="364">‘πρωτοφανὴς Βερόη πέλε σύγχρονος ἥλικι κόσμῳ,</l>
<pb id="v.3.p.222"/>
<l n="365">νύμφης ὀψιγόνοιο φερώνυμος, ἣν μετανάσται </l>
<l n="366">υἱέες Αὐσονίων, ὑπατήια φέγγεα Ῥώμης,</l>
<l n="367">Βηρυτὸν καλέσουσιν, ἐπεὶ Λιβάνῳ πέσε γείτων...’</l>
<l n="368">τοῖον ἔπος δεδάηκε θεοπρόπον. ἀλλʼ ὅτε δαίμων</l>
<l n="369">θέσκελον ἑβδομάτου πίνακος παρεμέτρεεν ἀρχήν,</l>
<l n="370">δεύτερον ἐσκοπίαζεν, ὅπῃ παρὰ γείτονι τοίχῳ </l>
<l n="371">ποικίλα παντοίης ἐχαράσσετο δαίδαλα τέχνης</l>
<l n="372">μαντιπόλοις ἐπέεσσιν, ὅτι πρώτιστα νοήσει</l>
<l n="373">Πὰν νόμιος σύριγγα, λύρην Ἑλικώνιος Ἑρμῆς,</l>
<l n="374">δίθροον ἁβρὸς Ὕαγνις ἐυτρήτου μέλος αὐλοῦ,</l>
<l n="375">Ὀρφεὺς μυστιπόλοιο θεηγόρα χεύματα μολπῆς, </l>
<l n="376">καὶ Λίνος εὐεπίην Φοιβήιος, Ἀρκάς ἀλήτης</l>
<l n="377">μέτρα δυωδεκάμηνα καὶ Π̓ελίοιο πορείην,</l>
<l n="378">μητέρα τικτομένων ἐτέων τετράζυγι δίφρῳ,</l>
<l n="379">καὶ σοφὸς Ἐνδυμίων ἑτερότροπα δάκτυλα κάμψας</l>
<l n="380">γνώσεται ἄστατα κύκλα παλιννόστοιο Σελήνης </l>
<l n="381">τριπλόα καὶ στοιχεῖον ὁμόζυγον ἄζυγι μίξας</l>
<l n="382">Κάδμος ἐυγλώσσοιο διδάξεται ὄργια φωνῆς,</l>
<pb id="v.3.p.224"/>
<l n="383">θεσμὰ Σόλων ἄχραντα, καὶ ἔννομον Ἀτθίδι πεύκῃ</l>
<l n="384">συζυγίης ἀλύτοιο συνωρίδα δίζυγα Κέκροψ.</l>
<l n="385">καὶ Παφίη μετὰ πάντα πολύτροπα δαίδαλα Μούσης </l>
<l n="386">πυκνὰ πολυσπερέων παρεμέτρεεν ἔργα πολήων·</l>
<l n="387">καὶ πίνακος γραπτοῖο μέσην ὑπὲρ ἄντυγα κόσμου</l>
<l n="388">τοῖν ἔπος σοφὸν εὗρε πολύστιχον Ἑλλάδι Μούσῃ·</l>
<l n="389">‘Σκῆπτρον ὅλης Αὔγουστος ὅτε χθονὸς ἡνιοχεύσει,</l>
<l n="390">Ῥώμῃ μὲν ζαθέῃ δωρήσεται Αὐσόνιος Ζεὺς </l>
<l n="391">κοιρανίην, Βερόῃ δὲ χαρίζεται ἡνία θεσμῶν,</l>
<l n="392">ὁππότε θωρηχθεῖσα φερεσσακέων ἐπὶ νηῶν</l>
<l n="393">φύλοπιν ὑγρομόθοιο κατευνήσει Κλεοπάτρης·</l>
<l n="394">πρὶν γὰρ ἀτασθαλίη πολιπόρθιος οὔ ποτε λήξει</l>
<l n="395">εἰρήνην κλονέουσα σαόπτολιν, ἄχρι δικάζει </l>
<l n="396">Βηρυτὸς βιότοιο γαληναίοιο τιθήνη</l>
<l n="397">γαῖαν ὁμοῦ καὶ πόντον, ἀκαμπέι τείχεϊ θεσμῶν</l>
<l n="398">ἄστεα πυργώσασα, μία πτόλις ἄστεα κόσμου.’</l>
<l n="399">καὶ θεός, ὁππότε πᾶσαν Ὀφιονίην μάθεν ὀμφήν,</l>
<l n="400">εἰς ἑὸν οἶκον ἔβαινε παλίνδρομος· ἑζομένου δὲ </l>
<l n="401">υἱέος ἐγγὺς ἔθηκεν ἑὴν χρυσήλατον ἕδρην,</l>
<l n="402">καὶ μέσον ἀγκὰς ἑλοῦσα γαληνιόωντι προσώπῳ</l>
<l n="403">πεπταμένῳ πήχυνε γεγηθότι κοῦρον ἀγοστῷ,</l>
<l n="404">γούνασι κουφίζουσα φίλον βάρος· ἀμφότερον δὲ</l>
<l n="405">καὶ στόμα παιδὸς ἔκυσσε καὶ ὄμματα· θελξινόου δὲ </l>
<pb id="v.3.p.226"/>
<l n="406">ἁπτομένη τόξοιο καὶ ἀμφαφόωσα φαρέτρην,</l>
<l n="407">οἷά περ ἀσχαλόωσα, δολόφρονα ῥήξατο φωνήν·</l>
<l n="408">‘Ἐλπὶς ὅλου βιότοιο, παραίφασις ἀφρογενείης,</l>
<l n="409">νηλειὴς ἐμὰ τέκνα βιήσατο μοῦνα Κρονίων·</l>
<l n="410">ἐννέα γὰρ πλήσασα μογοστόκα κύκλα Σελήνης </l>
<l n="411">δριμὺ βέλος μεθέπουσα δυηπαθέος τοκετοῖο</l>
<l n="412">Ἁρμονίην ἐλόχευσα, καὶ ἄλγεα ποικίλα πάσχει</l>
<l n="413">ἀχνυμένη· κούρην δὲ μογοστόκον ἔλλαχε Λητώ,</l>
<l n="414">Ἄρτεμιν Εἰλείθυιαν, ἀρηγόνα θηλυτεράων.</l>
<l n="415">τέκνον Ἀμυμώνης ὁμογάστριον, οὔ σε διδάξω, </l>
<l n="416">ὡς λάχον ἐξ ἁλὸς αἷμα καὶ αἰθέρος· ἀλλὰ τελέσσαι</l>
<l n="417">ἤθελον ἄξιον ἔργον, ὅπως παρὰ μητρὶ θαλάσσῃ</l>
<l n="418">οὐρανόθεν γεγαυῖα καὶ οὐρανὸν ἐν χθονὶ πήξω·</l>
<l n="419">ἀλλὰ κασιγνήτης ἐπὶ κάλλεϊ σεῖο... τιταίνων</l>
<l n="420">θέλγε θεούς, καὶ μᾶλλον ἴσον βέλος εἰν ἑνὶ θεσμῷ </l>
<l n="421">πέμπε Ποσειδάωνι καὶ ἀμπελόεντι Λυαίῳ,</l>
<l n="422">ἀμφοτέροις μακάρεσσιν· ἐγὼ δέ σοι ἄξια μόχθων</l>
<l n="423">δῶρον ἑκηβολίης ἐπεοικότα μισθὸν ὀπάσσω·</l>
<l n="424">δώσω σοι χρυσέην γαμίην χέλυν, ἣν παρὰ παστῷ</l>
<l n="425">Ἁρμονίῃ πόρε Φοῖβος, ἐγὼ δέ σοι ἐγγυαλίξω </l>
<l n="426">ἄστεος ἐσσομένου μνημήιον, ὄφρά κεν εἴης</l>
<l n="427">καὶ μετὰ τοξευτῆρα λυροκτύπος, ὥς περ Ἀπόλλων.’</l>
</div1>
<pb id="v.3.p.228"/>
<div1 type="book" n="42">
<argument>
<l n="1">τεσσαρακοστὸν ὕφηνα τὸ δεύτερον, ἧχι λιγαίνω</l>
<l n="2">Βάκχου τερπνὸν ἔρωτα καὶ ἵμερον ἐννοσιγαίου.</l>
</argument>
<l n="1">ὣς φαμένη παρέπεισε· μεταχρονίῳ δὲ πεδίλῳ</l>
<l n="2">θερμὸς Ἔρως ἀκίχητος ὑπηνέμιον πόδα πάλλων</l>
<l n="3">ὑψινεφὴς πτερόεντι κατέγραφεν ἠέρα ταρσῷ,</l>
<l n="4">τόξα φέρων φλογόεντα. κατωμαδίη δὲ καὶ αὐτὴ</l>
<l n="5">μειλιχίου πλήθουσα πυρὸς κεχάλαστο φαρέτρη. </l>
<l n="6">ὡς δʼ ὁπότʼ ἀννεφέλοιο διʼ αἰθέρος ὀξὺς ὁδίτης</l>
<l n="7">ἐκταδίῳ σπινθῆρι τιταίνεται ὄρθιος ἀστήρ,</l>
<l n="8">ἤ στρατιῇ πολέμοιο φέρων τέρας ἤ τινι ναύτῃ,</l>
<l n="9">αἰθέρος ἔγραφε νῶτον ὀπισθιδίῳ πυρὸς ὁλκῷ·</l>
<l n="10">ὥς τότε θοῦρος Ἔρως πεφορημένος ὀξέι ῥοίζῳ, </l>
<l n="11">παλλομένων πτερύγων ἀνεμώδεα βόμβον ἰάλλων,</l>
<l n="12">ἠερόθεν ῥοίζησε· καὶ Ἀσσυρίῃ παρὰ πέτρῃ</l>
<l n="13">ἔμπυρα δισσὰ βέλεμνα μιῇ ξυνώσατο νευρῇ,</l>
<l n="14">παρθενικῆς ὑπʼ ἔρωτος ὁμοίιον εἰς πόθον ἕλκων</l>
<l n="15">διχθαδίους μνηστῆρας ὁμοζήλων ὑμεναίων, </l>
<l n="16">δαίμονα βοτρυόεντα καὶ ἡνιοχῆα θαλάσσης.</l>
<l n="17">τῆμος ὁ μὲν βαθὺ κῦμα λιπὼν ἁλιγείτονος ὅρμου,</l>
<l n="18">ὅς δὲ Τύρου μετὰ πέζαν, ἔσω Λιβάνοιο καρήνων</l>
<l n="19">ἤντεον εἰς ἕνα χῶρον. ἀπὸ βλοσυροῖο δὲ δίφρου</l>
<l n="20">πόρδαλιν ἱδρώοντα Μάρων ἀνέλυσε λεπάδνων, </l>
<pb id="v.3.p.230"/>
<l n="21">καὶ κόνιν ἐξετίναξε καὶ ἔκλυσεν ὕδατι πηγῆς</l>
<l n="22">θερμὸν ἀναψύχων κεχαραγμένον αὐχένα θηρῶν.</l>
<l n="23">ἔνθα μολὼν ἀκίχητος Ἔρως ἐπὶ γείτονι κούρῃ</l>
<l n="24">δαίμονας ἀμφοτέρους διδυμάονι βάλλεν ὀιστῷ,</l>
<l n="25">βακχεύσας Διόνυσον ἄγειν κειμήλια νύμφῃ, </l>
<l n="26">εὐφροσύνην βιότοιο καὶ οἴνοπα βότρυν ὀπώρης,</l>
<l n="27">οἰστρήσας δʼ ἐς ἔρωτα κυβερνητῆρα τριαίνης</l>
<l n="28">διπλόον ἕδνον ἔρωτος ἅγειν ἁλιγείτονι κούρῃ,</l>
<l n="29">ναύμαχον ὑγρὸν Ἄρηα καὶ αἰόλα δεῖπνα τραπέζης.</l>
<l n="30">καὶ πλέον ἔφλεγε Βάκχον, ἐπεὶ νόον οἶνος ἐγείρει </l>
<l n="31">εἰς πόθον, ὁπλοτέρων δὲ πολὺ πλέον ἄφρονι κέντρῳ</l>
<l n="32">θελγομένην ἀχάλινον ἔχων πειθήνιον ἥβην·</l>
<l n="33">Βάκχον Ἔρως τόξευεν, ὅλον βέλος εἰς φρένα πήξας·</l>
<l n="34">ἔφλεγε δʼ, ὅσσον ἔθελγεν ἐπιστάξας μέλι πειθοῦς.</l>
<l n="35">ἀμφοτέρους δʼ οἴστρησε· διʼ αἰθερίης δὲ κελεύθου </l>
<l n="36">κυκλώσας βαλίοισιν ὁμόδρομον ἴχνος ἀήταις</l>
<l n="37">νηχομένῳ νόθος ὄρνις ἀνῃώρητο πεδίλῳ,</l>
<l n="38">τοῖον ἔπος βοόων φιλοκέρτομον· ‘ἀνέρας οἴνῳ</l>
<l n="39">εἰ κλονέει Διόνυσος, ἐγὼ πυρὶ Βάκχον ὀρίνω.’</l>
<l n="40">καὶ θεὸς ἀμπελόεις ἀντώπιον ὄμμα τιταίνων </l>
<l n="41">ἁβρὸν ἐυπλοκάμοιο δέμας διεμέτρεε νύμφης,</l>
<l n="42">θάμβος ἔχων ὀχετηγὸν ἐς ἵμερον· ἀρχομένων δὲ</l>
<l n="43">ὀφθαλμὸς προκέλευθος ἐγίνετο πορθμὸς Ἐρώτων.</l>
<l n="44">πλάζετο μὲν Διόνυσος ἔσω τερψίφρονος ὕλης,</l>
<l n="45">λάθριος εἰς Βερόην πεφυλαγμένον ὄμμα τιταίνων, </l>
<l n="46">καὶ κατὰ βαιὸν ὄπισθεν ἐς ἀτραπὸν ἤιε κούρης·</l>
<l n="47">οὐδέ οἱ εἰσορόωντι κόρος πέλεν· ἱσταμένην γὰρ</l>
<l n="48">παρθένον ὅσσον ὄπωπε, τόσον πλέον ἤθελε λεύσσειν.</l>
<l n="49">καὶ Κλυμένης φιλότητος ἀναμνήσας πρόμον ἄστρων</l>
<l n="50">ἠέλιον λιτάνευεν, ὀπισθοτόνων ἐπὶ δίφρων </l>
<l n="51">αἰθερίῳ στατὸν ἵππον ἀνασφίγγοντα χαλινῷ</l>
<l n="52">μηκύνειν γλυκὺ φέγγος, ἵνα βραδὺς εἰς δύσιν ἔλθῃ</l>
<pb id="v.3.p.232"/>
<l n="53">φειδομένῃ μάστιγι παλιμφυὲς ἦμαρ ἀέξων.</l>
<l n="54">καὶ Βερόης μετρηδὸν ἐπʼ ἴχνεσιν ἴχνος ἐρείδων,</l>
<l n="55">οἷά περ ἀγνώσσων, περιδέδρομεν· ἐκ Λιβάνου δὲ </l>
<l n="56">ὀκναλέου ποδὸς ἴχνος ὑποκλέπτων ἐνοσίχθων</l>
<l n="57">ἐντροπαλιζομένῳ βραδυπειθέι χάζετο ταρσῷ,</l>
<l n="58">καὶ νόον ἀστήρικτον ὁμοίιον εἶχε θαλάσσῃ,</l>
<l n="59">κύμασι παφλάζοντα πολυφλοίσβοιο μερίμνης.</l>
<l n="60">καὶ γλυκερῆς ἀκόρητος ἕσω Λιβανηίδος ὕλης </l>
<l n="61">οἰώθη Διόνυσος ἐρημαίῃ παρὰ νύμφῃ,</l>
<l n="62">οἰώθη Διόνυσος. Ὀρειάδες εἴπατε Νύμφαι.</l>
<l n="63">τί πλέον ἤθελεν ἄλλο φιλαίτερον, ἢ χρόα κούρης</l>
<l n="64">μοῦνος ἰδεῖν δυσέρωτος ἐλεύθερος ἐννοσιγαίου;<note n="1" place="unspecified" anchored="yes">lines 65-70 have been placed after 274</note>
</l>
<l n="71">καὶ κύσε νηρίθμοισι φιλήμασι λάθριος ?ἕρπων </l>
<l n="72">χῶρον, ὅπῃ πόδα θῆκε, καὶ ἣν ἐπάτησε κονίην</l>
<l n="73">παρθενικὴ ῥοδόεντι καταυγάζουσα πεδίλῳ·</l>
<l n="74">καὶ γλυκὺν αὐχένα Βάκχος ἐδέρκετο, καὶ σφυρὰ κούρης</l>
<l n="75">νισσομένης καὶ κάλλος, ὅ περ φύσις ὤπασε νύμφῃ, </l>
<l n="76">κάλλος, ὅ περ φύσις εὗρε· καὶ οὐ ξανθόχροϊ κόσμῳ</l>
<l n="77">χρισαμένη Βερόη ῥοδοειδέα κύκλα προσώπου</l>
<l n="78">ψευδομένας ἐρύθηνε νόθῳ σπινθῆρι παρειάς,</l>
<l n="79">οὐ χροὸς ἀντιτύποιο διαυγέι μάρτυρι χαλκῷ</l>
<l n="80">μιμηλῆς ἐγέλασσεν ἐς ἄπνοον εἶδος ὀπωπῆς </l>
<l n="81">κάλλος ἐὸν κρίνουσα, καὶ οὐ τεχνήμονι θεσμῷ</l>
<l n="82">πολλάκις ἰσάζουσα παρʼ ὀφρύσιν ἄκρα κομάων</l>
<l n="83">πλαζομένης ἔστησε μετήλυδα βότρυν ἐθείρης.</l>
<l n="84">ἀλλὰ γυναιμανέοντα πολὺ πλέον ὀξέι κέντρῳ</l>
<l n="85">ἀγλαΐαι κλονέουσιν ἀκηδέστοιο προσώπου, </l>
<l n="86">καὶ πλόκαμοι ῥυπόωντες ἀκοσμήτοιο καρήνου</l>
<l n="87">ἁβρότεροι γεγάασιν, ὅτʼ ἀπλεκέες καὶ ἀλῆται</l>
<l n="88">χιονέῳ στιχόωσι παρήοροι ἀμφὶ προσώπῳ.</l>
<l n="89">καί ποτε διψήσασα μετέστιχε γείτονα πηγήν,</l>
<pb id="v.3.p.234"/>
<l n="90">οὐρανίου πυρόεντος ἱμασσομένη Κυνὸς ἀτμῷ, </l>
<l n="91">χείλεσι καρχαλέοισι· καθελκομένῳ δὲ καρήνῳ</l>
<l n="92">κάμπτετο κυρτωθεῖσα, καὶ εἰς στόμα πολλάκι κούρη</l>
<l n="93">χερσὶ βαθυνομένῃσιν ἀρύετο πάτριον ὕδωρ,</l>
<l n="94">ἄχρι κορεσσαμένη λίπε νάματα· χαζομένης δὲ</l>
<l n="95">ἱμερτῇ Διόνυσος ὑποκλίνας γόνυ πηγῇ </l>
<l n="96">κοιλαίνων παλάμας ἐρατὴν μιμήσατο κούρην,</l>
<l n="97">νέκταρος αὐτοχύτοιο πιὼν γλυκερώτερον ὕδωρ.</l>
<l n="98">καί μιν ἐσαθρήσασα πόθου δεδονημένον οἴστρῳ</l>
<l n="99">πηγαίη βαθύκολπος ἀσάμβαλος ἴαχε Νύμφη·</l>
<l n="100">‘Ψυχρὸν ὕδωρ, Διόνυσε, μάτην πίες· οὐ δύναται γὰρ </l>
<l n="101">σβέσσαι δίψαν ἔρωτος ὅλος ῥόος Ὠκεανοῖο,</l>
<l n="102">εἴρεο σὸν γενέτην, ὅτι τηλίκον οἶδμα περήσας</l>
<l n="103">νυμφίος Εὐρώπης οὐκ ἔσβεσεν ἱμερόεν πῦρ,</l>
<l n="104">ἀλλʼ ἔτι μᾶλλον ἔκαμνεν ἐν ὕδασιν· ὑγροπόρου δὲ</l>
<l n="105">μάρτυρα λάτριν Ἔρωτος ἔχεις Ἀλφειὸν ἀλήτην, </l>
<l n="106">ὅττι τόσοις ῥοθίοισι διʼ ὕδατος ὕδατα σύρων</l>
<l n="107">οὐ φύγε θερμὸν ἔρωτα, καὶ εἰ πέλεν ὑγρὸς ὁδίτης.’</l>
<l n="108">ὣς φαμένη πηγαῖον ἐδύσατο σύγχροον ὕδωρ</l>
<l n="109">νηιὰς ἀκρήδεμνος ἐπεγγελόωσα Λυαίῳ.</l>
<l n="110">καὶ θεὸς ὑγρομέδοντι Ποσειδάωνι μεγαίρων </l>
<l n="111">εἶχε φόβον καὶ ζῆλον, ἐπεὶ πίε παρθένος ὕδωρ</l>
<l n="112">ἀντὶ μέθης, καὶ κωφὸν ἐς ἠέρα ῥήξατο φωνήν,</l>
<l n="113">οἶά περ εἰσαΐουσαν ἔχων πειθήμονα κούρην·</l>
<l n="114">‘Παρθένε, δέχνυσο νέκταρ· ἔα φιλοπάρθενον ὕδωρ·</l>
<l n="115">φεῦγε ποτὸν κρηναῖον, ὅπως μὴ σεῖο κορείην </l>
<l n="116">ὑδατόεις κλέψειεν ἐν ὕδασι κυανοχαίτης,</l>
<l n="117">ὅττι γυναιμανέων δολόεις πέλε· Θεσσαλίδος δὲ</l>
<pb id="v.3.p.236"/>
<l n="118">Τυροῦς οἶδας ἔρωτα καὶ ὑγροπόρους ὑμεναίους·</l>
<l n="119">καὶ σὺ ῥόον δολόεντα φυλάσσεο, μὴ σέο μίτρην</l>
<l n="120">ψευδαλέος λύσειε, γαμοκλόπος ὥς περ Ἐνιπεύς. </l>
<l n="121">ἤθελον εἰ γενόμην καὶ ἐγὼ ῥόος, ὡς ἐνοσίχθων,</l>
<l n="122">καὶ κελάδων πήχυνα ποθοβλήτῳ παρὰ πηγῇ</l>
<l n="123">διψαλέην ἀφύλακτον ἐμὴν Λιβανηίδα Τυρώ.’</l>
<l n="124">εἶπε θεός· μελέων δὲ μετάτροπον εἶδος ἀμείψας,</l>
<l n="125">ὁππόθι παρθένος ἦεν, ἐδύσατο δάσκιον ὕλην </l>
<l n="126">Εὔιος ἀγρευτῆρι πανείκελος· ἁβροκόμῳ δὲ</l>
<l n="127">ἀλλοφυὴς ἄγνωστος ὁμίλεεν ἄζυγι κούρῃ</l>
<l n="128">εἴκελος ἡβητῆρι, καὶ ἀκλινὲς ἀμφὶ προσώπῳ</l>
<l n="129">ψευδαλέον μίμημα σαόφρονος ἔπλασεν αἰδοῦς·</l>
<l n="130">καὶ πῇ μὲν σκοπίαζεν ἐρημάδος ἄκρον ἐρίπνης, </l>
<l n="131">πῇ δὲ τανυπτόρθοιο βαθύσκιον εἰς ῥάχιν ὕλης,</l>
<l n="132">εἰς πίτυν ὄμμα φέρων λελιημένον, ἄλλοτε πεύκην</l>
<l n="133">ἢ πτελέην ἐδόκευε· φυλασσομένου δὲ προσώπου</l>
<l n="134">ὄμμασι λαθριδίοισιν ἐδέρκετο γείτονα κούρην,</l>
<l n="135">μή μιν ἀλυσκάζειε μετάτροπος· ἠιθέῳ γὰρ </l>
<l n="136">κάλλος ὀπιπεύοντι καὶ ἥλικος ὄμματα κούρης</l>
<l n="137">Κυπριδίων ἐλάχεια παραίφασίς ἐστιν Ἐρώτων.</l>
<l n="138">καὶ Βερόης σχεδὸν ἦλθε καὶ ἤθελε μῦθον ἐνίψαι,</l>
<l n="139">ἀλλὰ φόβῳ πεπέδητο· φιλεύιε, πῇ σέο θύρσοι</l>
<l n="140">ἀνδροφόνοι; πῇ φρικτὰ κεράατα; πῇ σέο χαίτῃ </l>
<l n="141">γλαυκὰ πεδοτρεφέων ὀφιώδεα δεσμὰ δρακόντων;</l>
<l n="142">πῇ στομάτων μύκημα βαρύβρομον; ἆ μέγα θαῦμα,</l>
<l n="143">παρθένον ἔτρεμε Βάκχος, ὃν ἔτρεμε φῦλα Γιγάντων·</l>
<l n="144">γηγενέων ὀλετῆρα φόβος νίκησεν Ἐρώτων·</l>
<l n="145">τοσσατίων δʼ ἤμησεν ἀρειμανέων γένος Ἰνδῶν, </l>
<l n="146">καὶ μίαν ἱμερόεσσαν ἀνάλκιδα δείδιε κούρην,</l>
<l n="147">δείδιε θηλυτέρην ἁπαλόχροον· ἐν δὲ κολώναις</l>
<pb id="v.3.p.238"/>
<l n="148">θηρονόμῳ νάρθηκι κατεπρήυνε λεόντων</l>
<l n="149">φρικαλέον μύκημα, καὶ ἔτρεμε θῆλυν ἀπειλήν·</l>
<l n="150">καί οἱ ἐριπτοίητον ὑπὸ στόμα μῦθος ἀλήτης </l>
<l n="151">γλῶσσαν ἐς ἀκροτάτην ἐτιταίνετο χείλεϊ γείτων,</l>
<l n="152">ἐκ φρενὸς ἀίσσων καὶ ἐπὶ φρένα νόστιμος ἕρπων·</l>
<l n="153">ἀλλὰ φόβον γλυκύπικρον ἔχων αἰδήμονι σιγῇ</l>
<l n="154">εἰς φάος ἐσσυμένην παλινάγρετον ἔσπασε φωνήν.</l>
<l n="155">καὶ μόγις ὑστερόμυθον ὑπὸ στόμα δεσμὸν ἀράξας </l>
<l n="156">αἰδοῦς ἀμβολιεργὸν ἀπεσφήκωσε σιωπήν,</l>
<l n="157">καὶ Βερόην ἐρέεινε χέων ψευδήμονα φωνήν·</l>
<l n="158">‘Ἄρτεμι, πῇ σέο τόξα;τίς ἥρπασε σεῖο φαρέτρην;</l>
<l n="159">πῇ λίπες, ὃν φορέεις ἐπιγουνίδος ἄχρι χιτῶνα;</l>
<l n="160">πῇ σέο κεῖνα πέδιλα, θοώτερα κυκλάδος αὔρης; </l>
<l n="161">πῇ χορὸς ἀμφιπόλων;πῇ δίκτυα; πῇ κύνες ἀργαί;</l>
<l n="162">οὐ δρόμον ἐντύνεις κεμαδοσσόον· οὐκ ἐθέλεις γὰρ</l>
<l n="163">ἀγρώσσειν, ὅθι Κύπρις Ἀδώνιδος ἐγγὺς ἰαύει.’</l>
<l n="164">ἔννεπε θάμβος ἔχων ἀπατήλιον· ἐν κραδίῃ δὲ</l>
<l n="165">παρθενικὴ μείδησεν· ἀπειροκάκῳ δὲ μενοινῇ </l>
<l n="166">αὐχένα γαῦρον ἄειρεν ἀγαλλομένη χάριν ἥβης,</l>
<l n="167">ὅττι, γυνή περ ἐοῦσα, φυὴν ἤικτο θεαίνῃ·</l>
<l n="168">οὐδὲ δόλον γίνωσκε νοοπλανέος Διονύσου.</l>
<l n="169">καὶ πλέον ἄχνυτο Βάκχος, ἐπεὶ πόθον οὐ μάθε κούρη </l>
<l n="171">νήπιον ἦθος ἔχουσα, καὶ ἤθελεν, ὄφρα δαείη </l>
<l n="170">οἶστρον ἑὸν βαρύμοχθον, ἐπισταμένης ὅτι κούρης </l>
<l n="172">ὄψιμος ἠιθέῳ περιλείπεται ἐλπὶς Ἐρώτων </l>
<l n="173">ἐσσομένης φιλότητος, ἐπʼ ἀπρήκτῳ δὲ μενοινῇ</l>
<l n="174">ἀνέρες ἱμείρουσιν, ὅτʼ ἀγνώσσουσι γυναῖκες.</l>
<l n="175">καὶ θεὸς ἦμαρ ἐπʼ ἦμαρ ἔσω πιτυώδεος ὕλης </l>
<l n="176">δείελος, εἰς μέσον ἦμαρ, Ἑώιος, Ἕσπερος ἕρπων,</l>
<l n="177">παρθενικῇ παρέμιμνε, καὶ ἤθελεν εἰσέτι μίμνειν·</l>
<pb id="v.3.p.240"/>
<l n="178">πάντων γὰρ κόρος ἐστὶ παρʼ ἀνδράσιν, ἡδέος ὕπνου</l>
<l n="179">μολπῆς τʼ εὐκελάδοιο καὶ ὁππότε κάμπτεται ἀνὴρ</l>
<l n="180">εἰς δρόμον ὀρχηστῆρα· γυναιμανέοντι δὲ μούνῳ </l>
<l n="181">οὐ κόρος ἐστὶ πόθων· ἐψεύσατο βίβλος Ὁμήρου.</l>
<l n="182">καὶ μογέων Διόνυσος ὑπεβρυχᾶτο σιωπῇ,</l>
<l n="183">δαιμονίῃ μάστιγι τετυμμένος, ἔνδοθι πέσσων</l>
<l n="184">κρυπτὸν ἀκοιμήτων ὑποκάρδιον ἕλκος Ἐρώτων,</l>
<l n="185">ὡς δʼ ὅτε βοῦς ἀκίχητος ἔσω πλαταμῶνος ὁδεύων </l>
<l n="186">ἑσμὸν ὀρεσσινόμων παρεμέτρεεν ἠθάδα ταύρων </l>
<l n="187">οἰστρηθεὶς ἀγέληθεν, ὃν εὐπετάλῳ παρὰ λόχμῃ </l>
<l n="189">βουτύπος ὀξυόεντι μύωψ ἐχαράσσετο κέντρῳ </l>
<l n="188">ἀπροϊδής, ὀλίγῳ δὲ δέμας βεβολημένος οἴστρῳ </l>
<l n="190">τηλίκος ἐστυφέλικτο, καὶ ὄρθιον ὑψόθι νώτου </l>
<l n="191">ἂψ ἀνασειράζων παλινάγρετον ἔσπασεν οὐρὴν</l>
<l n="192">κυρτὸς ἐπιτρίβων σκοπέλων ῥάχιν, ἀντίτυπον δὲ</l>
<l n="193">ὀξὺ κέρας δόχμωσεν ἀνούτατον ἠέρα τύπτων·</l>
<l n="194">οὕτω καὶ Διόνυσον, ὃν ἔστεφε πολλάκι νίκη,</l>
<l n="195">βαιὸς Ἔρως οἴστρησε βαλὼν πανθελγέι κέντρῳ. </l>
<l n="196">ὀψὲ δὲ μαστεύων γλυκὺ φάρμακον εἰς Ἀφροδίτην</l>
<l n="197">Κυπριδίην ἄγρυπνον ἑὴν ἀνέφαινεν ἀνάγκην,</l>
<l n="198">καὶ βουλὴν ἐρέεινεν, ἀλεξήτειραν Ἐρώτων.</l>
<l n="200">καὶ καμάτους Βάκχοιο πυριπνείοντας ἀκούων </l>
<l n="201">Πὰν κερόεις ἐγέλασσε, κατεκλάσθη δὲ μενοινῇ</l>
<l n="202">οἰκτείρων δυσέρωτα δυσίμερος· εἶπε δὲ βουλὴν</l>
<l n="203">Κυπριδίην· ὀλίγην δὲ παραίφασιν εἶχεν Ἐρώτων</l>
<l n="204">ἄλλον ἰδὼν φλεχθέντα μιῆς σπινθῆρι φαρέτρης·</l>
<l n="205">‘Ξυνὰ παθών, φίλε Βάκχε, τεὰς ᾤκτειρα μερίμνας· </l>
<l n="206">καὶ σὲ πόθεν νίκησεν Ἔρως θρασύς; εἰ θέμις εἰπεῖν,</l>
<pb id="v.3.p.242"/>
<l n="207">εἰς ἐμὲ καὶ Διόνυσον Ἔρως ἐκένωσε φαρέτρην.</l>
<l n="208">ἀλλὰ πόθου δολίοιο πολύτροπον ἦθος ἐνίψω.</l>
<l n="209">πᾶσα γυνὴ ποθέει πλέον ἀνέρος, αἰδομένη δὲ</l>
<l n="210">κεύθει κέντρον Ἔρωτος ἐρωμανέουσα καὶ αὐτή, </l>
<l n="211">καὶ μογέει πολὺ μᾶλλον, ἐπεὶ σπινθῆρες Ἐρώτων</l>
<l n="212">θερμότεροι γεγάασιν, ὅτε κρύπτουσι γυναῖκες</l>
<l n="213">ἐνδόμυχον πραπίδεσσι πεπαρμένον ἰὸν Ἐρώτων.</l>
<l n="214">καὶ γὰρ ὅτʼ ἀλλήλῃσι πόθων ἐνέπουσιν ἀνάγκην,</l>
<l n="215">λυσιπόνοις ὀάροισιν ὑποκλέπτουσι μερίμνας </l>
<l n="216">Κυπριδίας. σὺ δέ, Βάκχε, τεῶν ὀχετηγὸν Ἐρώτων</l>
<l n="217">μιμηλῆς ἐρύθημα φέρων ἀπατήλιον αἰδοῦς.</l>
<l n="218">οἶα σαοφρονέουσαν ἔχων ἀγέλαστον ὀπωπήν,</l>
<l n="219">ὡς ἀέκων Βερόης σχεδὸν ἵστασο· καὶ λίνα πάλλων</l>
<l n="220">θαύματι μὲν δολίῳ ῥοδοειδέα δέρκεο κούρην, </l>
<l n="221">κάλλος ἐπαινήσας, ὅτι τηλίκον οὐ λάχεν Ἥρη, </l>
<l n="224">καὶ Χάριτας κίκλησκε χερείονας, ἀμφοτέρων δὲ </l>
<l n="225">μορφῇ μῶμον ἄναπτε, καὶ Ἀρτέμιδος καὶ Ἀθήνης, </l>
<l n="226">καὶ Βερόην ἀγόρευε φαεινοτέρην Ἀφροδίτης·</l>
<l n="227">κούρη δʼ εἰσαΐουσα τεὴν ψευδήμονα μομφὴν</l>
<l n="228">αἴνῳ τερπομένη πλέον ἵσταται· οὐκ ἐθέλει γὰρ</l>
<l n="229">ὄλβον ὅλον χρύσειον, ὅσον ῥοδέης περὶ μορφης</l>
<l n="230">εἰσαϊειν, ὅτι κάλλος ὑπέρβαλεν ἥλικος ἥβης. </l>
<l n="231">παρθενικὴν δʼ ἐς ἔρωτα νοήμονι θέλγε σιωπῇ, </l>
<l n="232">κινυμένων βλεφάρων ἀντώπια νεύματα πέμπων· </l>
<l n="222">πεπταμένῃ δὲ μέτωπον ἀφειδέι χειρὶ πατάξας </l>
<l n="223">ψευδαλέον δέο θάμβος ἐχέφρονι δείκνυε σιγῇ </l>
<l n="233">ἀλλὰ φόβος μεθέπει σε σαόφρονος ἐγγύθι κούρης· </l>
<l n="234">εἰπέ, τί σοὶ ῥέξει μία παρθένος; οὐ δόρυ πάλλει, </l>
<l n="235">οὐ ῥοδέῃ παλάμῃ τανύει βέλος· ἔγχεα κούρης </l>
<l n="236">ὀφθαλμοὶ γεγάασιν ἀκοντιστῆρες Ἐρώτων,</l>
<l n="237">παρθενικῆς δὲ βέλεμνα ῥοδώπιδές εἰσι παρειαί.</l>
<pb id="v.3.p.244"/>
<l n="238">ἕδνα δὲ σοῖο πόθοιο, τεῆς κειμήλια νύμφης,</l>
<l n="239">μὴ λίθον Ἰνδῴην, μὴ μάργαρα χειρὶ τινάξῃς,</l>
<l n="240">οἶα γυναιμανέοντι πέλει θέμις· εἰς Παφίην γάρ </l>
<l n="241">ἀμφιέπεις τεὸν εἶδος ἐπάρκιον, εὐαφέος δὲ</l>
<l n="242">κάλλεος ἱμείρουσι καὶ οὐ χρυσοῖο γυναῖκες.</l>
<l n="243">μαρτυρίης ἑτέρης οὐ δεύομαι· ἁβροκόμου γὰρ</l>
<l n="244">ποῖα πἀ Ἐνδυμίωνος ἐδέξατο δῶρα Σελήνη;</l>
<l n="245">Κύπριδι ποῖον Ἄδωνις ἐδείκνυεν ἕδνον Ἐρώτων; </l>
<l n="246">ἄργυρον Ὠρίων οὐκ ὤπασεν ἠριγενείῃ·</l>
<l n="247">οὐ Κέφαλος πόρεν ὄλβον ἐπήρατον· ἀλλʼ ἄρα μοῦνος</l>
<l n="248">χωλὸς ἐὼν Ἥφαιστος ἀθελγέος εἵνεκα μορφῆς</l>
<l n="249">ὤπασε ποικίλα δῶρα, καὶ οὐ παρέπεισεν Ἀθήνην·</l>
<l n="250">οὐ πέλεκυς χραίσμησε λεχώιος· ἀλλά θεαίνης </l>
<l n="251">ἱμείρων ἀφάμαρτε. σὲ δὲ ζυγίων ὑμεναίων</l>
<l n="252">φέρτερον, ἢν ἐθέλῃς, θελκτήριον ἄλλο διδάξω·</l>
<l n="253">βάρβιτα χειρὶ λίγαινε, τεῆς ἀναθήματα Ῥείης,</l>
<l n="254">Κύπριδος ἁβρὸν ἄγαλμα παροίνιον· ἀμφοτέροις δὲ</l>
<l n="255">πλήκτροις καὶ στομάτεσσι χέων ἑτερόθροον ἠχώ. </l>
<l n="256">δάφνην πρῶτον ἄειδε καἰ ἀσταθέος δρόμον Ἠχοῦς</l>
<l n="257">καί κτύπον ὑστερόφωνον ἀσιγήτοιο θεαίνης,</l>
<l n="258">ὅττι θεοὺς ποθέοντας ἀπέστυγον· ἀλλὰ καὶ αὐτὴν</l>
<l n="259">μέλπε Πίτυν φυγόδεμνον, ὀρειάσι σύνδρομον αὔραις,</l>
<l n="260">Πανὸς ἀλυσκάζουσαν ἀνυμφεύτους ὑμεναίους· </l>
<l n="261">μέλπε μόρον φθιμένης αὐτόχθονα· μέμφεο γαίῃ.</l>
<l n="262">καὶ τάχα δακρύσειε γοήμονος ἄλγεα νύμφης</l>
<l n="263">καὶ μόρον οἰκτείρουσα· σὺ δὲ φρένα τέρπεο σιγῇ</l>
<pb id="v.3.p.246"/>
<l n="264">μυρομένης ὁρόων μελιηδέα δάκρυα κούρης·</l>
<l n="265">οὐδὲ γέλως πέλε τοῖος, ἐπεὶ πλέον οἴνοπι μορφῇ </l>
<l n="266">ἱμερταὶ γεγάασιν, ὅτε στενάχουσι γυναῖκες.</l>
<l n="267">μέλψον ἐρωμανέουσαν ἐπʼ Ἐνδυμίωνι Σελήνην,</l>
<l n="268">μέλπε γάμον χαρίεντος Ἀδώνιδος, εἰπὲ καἰ αὐτὴν</l>
<l n="269">αὐχμηρὴν ἀπέδιλον ἀλωομένην Ἀφροδίτην,</l>
<l n="270">νυμφίον ἰχνεύουσαν ὀρίδρομον· οὐδέ σε φεύγει </l>
<l n="271">πατρῴων ἀίουσα μελίφρονα θεσμὸν Ἐρώτων.</l>
<l n="272">σοὶ μὲν ἐγὼ τάδε πάντα, δυσίμερε Βάκχε, πιφαύσκω·</l>
<l n="273">ἀλλά με καὶ σὸ δίδαξον ἐμῆς θελκτήριον Ἠχοῦς.’</l>
<l n="274">ὥς εἰπὼν ἀπέπεμπε γεγηθότα παῖδα Θυώνης. </l>
<l n="65">καὶ δολίην Διόνυσος ἔχων ἀγέλαστον ὀπωπὴν </l>
<l n="66">παρθενικὴν ἐρέεινεν Ἀδώνιδος ἀμφὶ τοκῆος,</l>
<l n="67">ὡς φίλος, ὡς ὁμόθηρος ὀρίδρομος· ἱσταμένης δὲ</l>
<l n="68">στήθεϊ χεῖρα πέλασσε δυσίμερον, ἄκρα δὲ μίτρης</l>
<l n="69">ὡς ἀέκων ἔθλιψεν· ἐπιψαύουσα δὲ μαζῶν</l>
<l n="70">δεξιτερὴ νάρκησε γυναιμανέος Διονύσου. </l>
<l n="275">καί ποτε νηπιάχοισιν ἐν ἤθεσιν εἴρετο κούρη </l>
<l n="276">υἷα Διὸς παρεόντα, τίς ἔπλετο καὶ τίνος εἴη·</l>
<l n="277">καὶ πρόφασιν μόγις εὗρε παρὰ προθύροις Ἀφροδίτης</l>
<l n="278">ὄρχατον ἀμπελόεντα καἰ ὄμπνια λήια γαίης</l>
<l n="279">καὶ δροσερὸν λειμῶνα καὶ αἰόλα δένδρα δοκεύων</l>
<l n="280">ἤθεσι κερδαλέοισι· καί, οἶά τε γηπόνος ἀνήρ, </l>
<l n="281">ἀμφὶ γάμου τινὰ μῦθον ἀσημάντῳ φάτο φωνῇ·</l>
<l n="282">‘Εἰμὶ τεοῦ Λιβάνοιο γεωμόρος· ἥν ἐθελήσῃς,</l>
<l n="283">ἀρδεύω σέο γαῖαν, ἐγὼ σέο καρπὸν ἀέξω.</l>
<l n="284">ὡράων πισύρων νοέω δρόμον· ἱσταμένην δὲ</l>
<l n="285">νύσσαν ὀπιπεύων φθινοπωρίδα τοῦτο βοήσω· </l>
<l n="286">Σ̔κορπίος ἀντέλλει βιοτήσιος, ἔστι δὲ κῆρυξ</l>
<l n="287">αὔλακος εὐκάρποιο· βόας ζεύξωμεν ἀρότρῳ.</l>
<pb id="v.3.p.248"/>
<l n="288">Πληιάδες δύνουσι· πότε <note n="1" place="unspecified" anchored="yes">du/nousi/ pote Rose, du/nousi: po/te add.</note> σπείρωμεν ἀρούρας;</l>
<l n="289">αὔλακες ὠδίνουσιν, ὅτε δρόσος εἰς χθόνα πίπτει</l>
<l n="290">αὐομένην Φαέθοντι.ʼ καὶ Ἀρκάδος ἐγγὺς Ἁμάξης </l>
<l n="291">χείματος ὀμβρήσαντος ἰδὼν Ἀρκτοῦρον ἐνίψω·</l>
 <l n="292">ʽδιψαλέη ποτὲ γαῖα Διὸς νυμφεύεται ὄμβρῳ.ʼ</l>
<l n="293">εἴαρος ἀντέλλοντος ἑώιος εἰς σὲ βοήσω·</l>
<l n="294">ʼἄνθεα σεῖο τέθηλε· πότε κρίνα καὶ ῥόδα τίλλω; </l>
<l n="301">ἠνίδε, πῶς ὑάκινθος ἐπέτρεχε γείτονι μύρτῳ, </l>
<l n="302">πῶς γελάᾳ νάρκισσος ἐπιθρῴσκων ἀνεμώνῃ.ʼ </l>
<l n="295">καὶ σταφυλὴν ὁρόων θέρεος παρεόντος ἐνίψω· </l>
<l n="296">ʽἁ̓́μπελος ἡβώουσα πεπαίνεται ἄμμορος ἅρπης·</l>
<l n="297">παρθένε, σύγγονος ἦλθε· πότε τρυγόωμεν ὀπώρην;</l>
<l n="298">σὸς στάχυς ἠέξητο καὶ ἀμητοῖο χατίζει·</l>
<l n="299">λήιον ἀμήσω σταχυηφόρον, ἀντὶ δὲ Δηοῦς</l>
<l n="300">μητρὶ τεῇ ῥέξαιμι θαλύσια Κυπρογενείῃ.ʼ </l>
<l n="303">δέξο δὲ γειοπόνον με τεῆς ὑποεργὸν ἀλωῆς· </l>
<l n="304">ὑμετέρης με κόμισσε φυτηκόμον ἀφρογενείης, </l>
<l n="305">ὄφρα φυτὸν πήξαιμι φερέσβιον, ἡμερίδων δὲ </l>
<l n="306">ὄμφακα γινώσκω νεοθηλέα χερσὶν ἀφάσσων.</l>
<l n="307">οἶδα, πόθεν ποτὲ μῆλα πεπαίνεται· οἶδα φυτεῦσαι</l>
<l n="308">καὶ πτελέην τανύφυλλον ἐρειδομένην κυπαρίσσῳ·</l>
<l n="309">ἄρσενα καὶ φοίνικα γεγηθότα θήλεϊ μίσγω,</l>
<l n="310">καὶ κρόκον, ἤν ἐθέλῃς, παρὰ μίλακι καλὸν ἀέξω. </l>
<l n="311">μή μοι χρυσὸν ἄγοις κομιδῆς χάριν· οὐ χρέος ὄλβου·</l>
<pb id="v.3.p.250"/>
<l n="312">μισθὸν ἔχω δύο μῆλα, μιῆς ἕνα βότρυν ὀπώρης.’</l>
<l n="313">τοῖα μάτην ἀγόρευε, καὶ οὐκ ἠμείβετο κούρη</l>
<l n="314">Βάκχου μὴ νοέουσα γυναιμανέος στίχα μύθων.</l>
<l n="315">ἀλλὰ δόλῳ δόλον ἄλλον ἐπέφραδεν <note n="1" place="unspecified" anchored="yes">So Mss.: Ludsich e)pe/rrafen.</note> Εἰραφιώτης· </l>
<l n="316">καὶ Βερόης ἀπὸ χειρὸς ἐδέχνυτο δίκτυα θήρης</l>
<l n="317">οἶά τε θαμβήσας τεχνήμονα, πυκνὰ δὲ σείων</l>
<l n="318">εἰς χρόνον ἀμφελέλιζε, καὶ εἴρετο πολλάκι κούρην·</l>
<l n="319">‘Τίς θεὸς ἔντεα ταῦτα, τίς οὐρανίη κάμε τέχνη;</l>
<l n="320">τίς κάμε; καὶ γὰρ ἄπιστον ἔχω νόον, ὅττι τελέσσει </l>
<l n="321">ζηλομανὴς Ἥφαιστος Ἀδώνιδι τεύχεα θήρης.’</l>
<l n="322">εἶπεν ἀκηλήτοιο παραπλάζων φρένα κούρης.</l>
<l n="323">καί ποτε πεπταμένων ἀνεμωνίδος ὑψόθι φύλλων</l>
<l n="324">νήδυμον ὕπνον ἴαυεν· ὄναρ δέ οἱ ἔπλετο κούρη</l>
<l n="325">εἵματι νυμφιδίῳ πεπυκασμένη. ἀντίτυπον γάρ </l>
<l n="326">ἔργον, ὅ περ τελέει τις ὲν ἥματι, νυκτὶ δοκεύει·</l>
<l n="327">βουκόλος ὑπνώων κεραοὺς βόας εἰς νομὸν ἕλκει·</l>
<l n="328">δίκτυα θηρητῆρι φαείνεται ὄψις ὀνείρου·</l>
<l n="329">γειοπόνοι δʼ εὕδοντες ἀροτρεύουσιν ἀρούρας,</l>
<l n="330">αὔλακα δὲ σπείρουσι φερέσταχυν· ἀζαλέῃ δὲ </l>
<l n="331">ἄνδρα μεσημβρίζοντα κατάσχετον αἴθοπι δίψῃ</l>
<l n="332">εἰς ῥόον, εἰς ἀμάρην ἀπατήλιος ὕπνος ἐλαύνει.</l>
<l n="333">οὕτω καὶ Διόνυσος, ἔχων ἰνδάλματα μόχθων,</l>
<l n="334">μιμηλῷ πτερόεντα νόον πόμπευεν ὀνείρῳ,</l>
<pb id="v.3.p.252"/>
<l n="335">καὶ σκιεροῖσι γάμοισιν ὁμίλεεν. ἐγρόμενος δὲ </l>
<l n="336">παρθένον οὐκ ἐκίχησε, καὶ ἤθελεν αὖτις ἰαύειν·</l>
<l n="337">καὶ κενεὴν ἐκόμισσε μινυνθαδίης χάριν εὐνῆς,</l>
<l n="338">εὕδων ἐν πετάλοισι ταχυφθιμένης ἀνεμώνης.</l>
<l n="339">μέμφετο δʼ ἀφθόγγων πετάλων χύσιν· ἀχνύμενος δὲ</l>
<l n="340">ὕπνον ὁμοῦ καὶ Ἔρωτα καὶ ἑσπερίην Ἀφροδίτην </l>
<l n="341">τὴν αὐτὴν ἱκέτευεν ἰδεῖν πάλιν ὄψιν ὀνείρου,</l>
<l n="342">δάσμα γάμου ποθέων ἀπατήλιον. ἄγχι δὲ μύρτου</l>
<l n="343">πολλάκι Βάκχος ἴαυε, καὶ οὐ γαμίου τύχεν ὕπνου.</l>
<l n="344">ἀλλὰ πόνον γλυκὺν εἶχε, ποθοβλήτῳ δὲ καὶ αὐτὸς</l>
<l n="345">λυσιμελὴς Διόνυσος ἐλύετο γυῖα μερίμνῃ. </l>
<l n="346">καὶ Βερόης γενετῆρι συνέμπορος, υἱέι Μύρρης,</l>
<l n="347">θηροσύνην ἀνέφηνεν· ἀκοντιστῆρι δὲ θύρσῳ</l>
<l n="348">στικτὰ νεοσφαγέων ὑπεδύσατο δέρματα νεβρῶν,</l>
<l n="349">λάθριος εἰς Βερόην δεδοκημένος· ἱσταμένου δὲ</l>
<l n="350">παρθένος ἄστατον ὄμμα φυλασσομένη Διονύσου </l>
<l n="351">φάρεϊ μαρμαίρουσαν ἑὴν ἔκρυψε παρειήν.</l>
<l n="352">καὶ πλέον ἔφλεγε Βάκχον, ὅτι δρηστῆρες Ἐρώτων</l>
<l n="353">αἰδομένας ἔτι μᾶλλον ὀπιπεύουσι γυναῖκας,</l>
<l n="354">καὶ πλέον ἱμείρουσι καλυπτομένοιο προσώπου.</l>
<l n="355">καί ποτε μουνωθεῖσαν Ἀδώνιδος ἄζυγα κούρην </l>
<l n="356">ἀθρήσας σχεδὸν ἦλθε, καὶ ἀνδρομέης ἀπὸ μορφῆς</l>
<l n="357">εἶδος ἑὸν μετάμειψε, καὶ ὡς θεὸς ἵστατο κούρῃ·</l>
<l n="358">καί οἱ ἑὸν γένος εἶπε καὶ οὔνομα, καὶ φόνον Ἰνδῶν,</l>
<l n="359">καὶ χορὸν ἀμπελόεντα, καὶ ἡδυπότου χύσιν οἴνου,</l>
<l n="360">ὅττί μιν ἀνδράσιν εὗρε· φιλοστόργῳ δὲ μενοινῇ </l>
<l n="361">θάρσος ἀναιδείῃ κεράσας ἀλλότριον αἰδοῦς</l>
<l n="362">τοίην ποικιλόμυθον ὑποσσαίνων φάτο φωνήν·</l>
<l n="363">‘Παρθένε, σὸν διʼ ἔρωτα καὶ οὐρανὸν οὐκέτι ναίω·</l>
<l n="364">σῶν πατέρων σπήλυγγες ἀρείονές εἰσιν Ὀλύμπου.</l>
<pb id="v.3.p.254"/>
<l n="365">πατρίδα σὴν φιλέω πλέον αἰθέρος· οὐ μενεαίνω </l>
<l n="366">σκῆπτρα Διὸς γενετῆρος, ὅσον Βερόης ὑμεναίους·</l>
<l n="367">ἀμβροσίης σέο κάλλος ὑπέρτερον· αἰθερίου δὲ</l>
<l n="368">νέκταρος εὐόδμοιο τεοὶ πνείουσι χιτῶνες.</l>
<l n="369">παρθένε, θάμβος ἔχω σέο μητέρα Κύπριν ἀκούων,</l>
<l n="370">ὅττί σε κεστὸς ἔλειπεν ἀθελγέα· πῶς δὲ σὺ μούνη </l>
<l n="371">σύγγονον εἶχες Ἔρωτα καὶ οὐ μάθες οἶστρον Ἐρώτων; </l>
<l n="374">ἀλλʼ ἐρέεις γλαυκῶπιν ἀπειρήτην ὑμεναίων· </l>
<l n="375">νόσφι γάμου βλάστησε καὶ οὐ γάμον οἶδεν Ἀθήνη· </l>
<l n="372">οὔ σε τέκε γλαυκῶπις ἢ Ἄρτεμις. ἀλλὰ σύ, κούρη, </l>
<l n="373">Κύπριδος αἷμα φέρουσα τί Κύπριδος ὄργια φεύγεις; </l>
<l n="376">μὴ γένος αἰσχύνῃς μητρώιον· Ἀσσυρίου δὲ </l>
<l n="377">εἰ ἐτεὸν χαρίεντος Ἀδώνιδος αἷμα κομίζεις,</l>
<l n="378">ἁβρὰ τελεσσιγάμοιο διδάσκεο θεσμὰ τοκῆος,</l>
<l n="379">καὶ Παφίης ζωστῆρι συνήλικι πείθεο κεστῷ,</l>
<l n="380">καὶ γαμίων πεφύλαξο δυσάντεα μῆνιν Ἐρώτων· </l>
<l n="381">νηλέες εἰσὶν Ἔρωτες, ὅτε χρέος, ὁππότε ποινὴν</l>
<l n="382">ἀπρήκτου φιλότητος ἀπαιτίζουσι γυναῖκας·</l>
<l n="383">οἶσθα γάρ, ὡς πυρόεσσαν ἀτιμήσασα Κυθήρην</l>
<l n="384">μισθὸν ἀγηνορίης φιλοπάρθενος ὤπασε <note n="1" place="unspecified" anchored="yes">So MSS.: Ludsich w)/xmase.</note> σύριγξ,</l>
<l n="385">ὅττι φυτὸν γεγαυῖα νόθῃ δονακώδεϊ μορφῇ </l>
<l n="386">ἔκφυγε Πανὸς ἔρωτα, πόθους δʼ ἔτι Πανὸς ἀείδει·</l>
<l n="387">καὶ θυγάτηρ Λάδωνος, ἀειδομένου ποταμοῖο,</l>
<l n="388">ἔργα γάμων στυγέουσα δέμας δενδρώσατο Νύμφη,</l>
<l n="389">ἔμπνοα συρίζουσα, καὶ ὀμφήεντι κορύμβῳ</l>
<l n="390">Φοίβου λέκτρα φυγοῦσα κόμην ἐστέψατο Φοίβου. </l>
<l n="391">καὶ σὺ χόλον δασπλῆτα φυλάσσεο, μή σε χαλέψῃ</l>
<l n="392">θερμὸς Ἔρως βαρύμηνις· ἀφειδήσασα δὲ μίτρης</l>
<pb id="v.3.p.256"/>
<l n="393">διπλόον ἄμφεπε Βάκχον ὀπάονα καὶ παρακοίτην·</l>
<l n="394">καὶ λίνα σοῖο τοκῆος Ἀδώνιδος αὐτὸς ἀείρων</l>
<l n="395">λέκτρον ἐγὼ στορέσοιμι κασιγνήτης Ἀφροδίτης. </l>
<l n="396">ποῖά σοι ἐννοσίγαιος ἐπάξια δῶρα κομίσσει;</l>
<l n="397">ἦ ῥά σοι ἕδνα γάμοιο λελέξεται ἁλμυρὸν ὕδωρ,</l>
<l n="398">καὶ στορέσει πνείοντα δυσώδεα πόντιον ὀδμὴν</l>
<l n="399">δέρματα φωκάων, Ποσιδήια πέπλα θαλάσσης;</l>
<l n="400">δέρματα φωκάων μὴ δέχνυσο· σεῖο δὲ παστῷ </l>
<l n="401">βάκχας ἀμφιπόλους, Σατύρους θεράποντας ὀπάσσω·</l>
<l n="402">δέξό μοι ἕδνα γάμοιο καὶ ἀμπελόεσσαν ὀπώρην·</l>
<l n="403">εἰ δʼ ἐθέλεις δόρυ θοῦρον Ἀδώνιδος οἶά τε κούρη,</l>
<l n="404">θύρσον ἔχεις ἐμὸν ἔγχος· ἔα γλωχῖνα τριαίνης.</l>
<l n="405">φεῦγε, φίλη, κακὸν ἦχον ἀσιγήτοιο θαλάσσης, </l>
<l n="406">φεῦγε δυσαντήτων Ποσιδήιον οἶστρον Ἐρώτων.</l>
<l n="407">ἄλλῃ Ἀμυμώνῃ παρελέξατο κυανοχαίτης,</l>
<l n="408">ἀλλὰ γυνὴ μετὰ λέκτρον ὁμώνυμος ἔπλετο πηγή·</l>
<l n="409">καὶ Σκύλλῃ παρίαυε καὶ εἰναλίην θέτο πέτρην·</l>
<l n="410">Ἀστερίην δʼ ἐδίωκε, καὶ ἔπλετο νῆσος ἐρήμη· </l>
<l n="411">παρθενικὴν δʼ Εὔβοιαν ἐνερρίζωσε θαλάσσῃ.</l>
<l n="412">οὗτος Ἀμυμώνην μνηστεύεται, ὄφρα καὶ αὐτὴν</l>
<l n="413">λαϊνέην τελέσῃ μετὰ δέμνιον· οὗτος ὀπάσσει</l>
<l n="414">ἕδνον ἑῶν θαλάμων ὀλίγον ῥόον ἢ βρύον ἅλμης</l>
<l n="415">ἢ βυθίην τινὰ κόχλον. ἐγὼ δέ σοι εἵνεκα μορφῆς </l>
<l n="416">ἵσταμαι ἀσχαλόων, τίνα σοι, τίνα δῶρα κομίσσω·</l>
<l n="417">οὐ χατέει χρυσοῖο τέκος χρυσῆς Ἀφροδίτης.</l>
<l n="418">ἀλλά σοι ἐξ Ἀλύβης κειμήλια πολλὰ κομίσσω·</l>
<l n="419">ἄργυρον ἀργυρόπηχυς ἀναίνεται. εἰς σὲ κομίσσω</l>
<l n="420">δῶρα διαστίλβοντα φεραυγέος Ἠριδανοῖο· </l>
<l n="421">Ἡλιάδων δʼ ὅλον ὄλβον ἐπαισχύνει σέο μορφὴ</l>
<pb id="v.3.p.258"/>
<l n="422">λευκὸν ἐρευθιόωσα, βολαῖς δʼ ἀντίρροπος Ἠοῦς</l>
<l n="423">εἴκελος ἠλέκτρῳ Βερόης ἀμαρύσσεται αὐχήν...</l>
<l n="424">καὶ λίθον ἀστράπτοντα· τεοῦ χροὸς εἶδος ἐλέγχει</l>
<l n="425">μάρμαρα τιμήεντα· μὴ εἴκελον αἴθοπι λύχνῳ </l>
<l n="426">λυχνίδα σοι κομίσοιμι, σέλας πέμπουσιν ὀπωπαί·</l>
<l n="427">μὴ καλύκων ῥοδόεντος ἀναΐσσοντα κορύμβου</l>
<l n="428">σοὶ ῥόδα δῶρα φέροιμι, ῥοδώπιδές εἰσι παρειαί.’</l>
<l n="429">τοῖον ἔπος κατέλεξε· καὶ οὔατος ἔνδοθι κούρη</l>
<l n="430">χεῖρας ἐρεισαμένη διδύμας ἔφραξεν ἀκουάς, </l>
<l n="431">μὴ πάλιν ἄλλον Ἔρωτι μεμηλότα μῦθον ἀκούσῃ,</l>
<l n="432">ἔργα γάμου στυγέουσα· ποθοβλήτῳ δὲ Λυαίῳ</l>
<l n="433">μόχθῳ μόχθον ἔμιξε. τί κύντερόν ἐστιν Ἐρώτων,</l>
<l n="434">ἢ ὅτε θυμοβόροιο πόθου λυσσώδεϊ κέντρῳ</l>
<l n="435">ἀνέρας ἱμείροντας ἀλυσκάζουσι γυναῖκες </l>
<l n="436">καὶ πλέον οἶστρον ἄγουσι σαόφρονες; ἐνδόμυχος δὲ</l>
<l n="437">διπλόος ἐστὶν ἔρως, ὅτε παρθένος ἀνέρα φεύγει.</l>
<l n="438">ὣς ὁ μὲν οἰστρήεντι πόθου μαστίζετο κεστῷ·</l>
<l n="439">παρθενικῆς δʼ ἀπέμιμνεν· ἀμιτροχίτωνι δὲ κούρῃ</l>
<l n="440">σύνδρομον ἀγρώσσοντα νόον πόμπευεν ἀλήτην, </l>
<l n="441">κέντρον ἔχων γλυκύπικρον. ἀνεσσύμενος δὲ θαλάσσης,</l>
<l n="442">ἴκμια διψαλέοιο διʼ οὔρεος ἴχνια πάλλων,</l>
<l n="443">παρθενικὴν μάστευε Ποσειδάων μετανάστης,</l>
<l n="444">ἄβροχον ὑδατόεντι περιρραίνων χθόνα ταρσῷ·</l>
<l n="445">καί οἱ ἔτι σπεύδοντι παρὰ κλέτας εὔβοτον ὕλης </l>
<l n="446">οὔρεος ἄκρα κάρηνα ποδῶν ἐλελίζετο παλμῷ...</l>
<l n="447">εἰς Βερόην σκοπίαζε, καὶ ἐκ ποδὸς ἄχρι καρήνου</l>
<l n="448">κούρης ἱσταμένης διεμέτρεεν ἔνθεον ἥβην·</l>
<l n="449">ὀξὺ δὲ λεπταλέοιο διʼ εἵματος οἷα κατόπτρῳ</l>
<l n="450">ὄμμασιν ἀπλανέεσσι τύπον τεκμαίρετο κούρης, </l>
<l n="451">οἷά τε γυμνωθέντα παρακλιδὸν ἄκρα δοκεύων</l>
<pb id="v.3.p.260"/>
<l n="452">στήθεα μαρμαίροντα, πολυπλεκέεσσι δὲ δεσμοῖς</l>
<l n="453">μαζῶν κρυπτομένων φθονερὴν ἐπεμέμφετο μίτρην,</l>
<l n="454">δινεύων ἑλικηδὸν ἐρωμανὲς ὄμμα προσώπου,</l>
<l n="455">παπταίνων ἀκόρητος ὅλον δέμας· οἰστρομανὴς δὲ </l>
<l n="456">εἰναλίην Κυθέρειαν ἁλὸς μεδέων ἐνοσίχθων</l>
<l n="457">μοχθίζων ἱκέτευε, καὶ ἀγραύλῳ παρὰ ποίμνῃ</l>
<l n="458">παρθένον ἱσταμένην φιλίῳ μειλίξατο μύθῳ·</l>
<l n="459">‘Ἑλλάδα καλλιγύναικα γυνὴ μία πᾶσαν ἐλέγχει·</l>
<l n="460">οὐ Πάφος, οὐκέτι Λέσβος ἀείδεται, οὐκέτι Κύπρου </l>
<l n="461">οὔνομα καλλιτόκοιο φατίζεται· οὐκέτι μέλψω</l>
<l n="462">Νάξον ἀειδομένην εὐπάρθενον· ἀλλὰ καὶ αὐτὴ</l>
<l n="463">εἰς τόκον, εἰς ὠδῖνας ἐνικήθη Λακεδαίμων·</l>
<l n="464">οὐ Πάφος, οὐκέτι Λέσβος, Ἀμυμώνης δὲ τιθήνη</l>
<l n="465">ἀντολίη σύλησεν ὅλον κλέος Ὀρχομενοῖο, </l>
<l n="466">μούνην ἀμφιέπουσα μίαν Χάριν· ὁπλοτέρη γὰρ</l>
<l n="467">τρισσάων Χαρίτων Βερόη βλάστησε τετάρτη.</l>
<l n="468">παρθένε, κάλλιπε γαῖαν, ὅ περ θέμις· οὐ σέο μήτηρ</l>
<l n="469">ἐκ χθονὸς ἐβλάστησεν, ἁλὸς θυγάτηρ Ἀφροδίτη·</l>
<l n="470">πόντον ἔχεις ἐμὸν ἕδνον ἀτέρμονα, μείζονα γαίης· </l>
<l n="471">σπεῦσον ἐριδμαίνειν ἀλόχῳ Διός, ὄφρά τις εἴπῃ,</l>
<l n="472">ὅττι δάμαρ Κρονίδαο καὶ εὐνέτις ἐννοσιγαίου</l>
<l n="473">πάντοθι κοιρανέουσιν, ἐπεὶ νιφόεντος Ὀλύμπου</l>
<l n="474">Ἥρη σκῆπτρον ἔχει, Βερόη κράτος ἔσχε θαλάσσης.</l>
<l n="475">οὔ σοι Βασσαρίδας μανιώπεας ἐγγυαλίξω, </l>
<l n="476">οὐ Σάτυρον σκαίροντα καὶ οὐ Σειληνὸν ὀπάσσω·</l>
<l n="477">ἀλλὰ τελεσσιγάμοιο τεῆς θαλαμηπόλον εὐνῆς</l>
<l n="478">Πρωτέα σοι καὶ Γλαῦκον ὑποδρηστῆρα τελέσσω·</l>
<l n="479">δέχνυσο καὶ Νηρῆα καί, ἢν ἐθέλῃς, Μελικέρτην·</l>
<l n="480">καὶ πλατὺν ἀενάου μιτρούμενον ἄντυγι κόσμου </l>
<l n="481">ὠκεανὸν κελάδοντα τεὸν θεράποντα καλέσσω·</l>
<pb id="v.3.p.262"/>
<l n="482">σοὶ ποταμοὺς ξύμπαντας ὀπάονας ἕδνον ὀπάσσω.</l>
<l n="483">εἰ δὲ καὶ ἀμφιπόλοις ἐπιτέρπεαι, εἰς σὲ κομίσσω</l>
<l n="484">θυγατέρας Νηρῆος· ἀναινομένη δὲ γενέσθω</l>
<l n="485">μαῖα Διωνύσοιο τεὴ θαλαμηπόλος Ἰνώ.’</l>
<l n="486">ἔννεπε· χωομένην δὲ λιπών δυσπειθέα κούρην</l>
<l n="487">ἠέρι μῦθον ἔειπε χέων ἀνεμώδεα φωνήν·</l>
<l n="488">‘Μύρρης ὄλβιε κοῦρε, λαχὼν εὔπαιδα γενέθλην</l>
<l n="489">τιμὴν μοῦνος ἔχεις διδυμάονα· μοῦνος ἀκούεις</l>
<l n="490">καὶ γενέτης Βερόης καὶ νυμφίος ἀφρογενείης.’</l>
<l n="491">τοῖα μὲν ἐννοσίγαιος ἱμάσσετο κέντορι κεστῷ·</l>
<l n="492">πολλὰ δὲ δῶρα τίταινεν Ἀδώνιδι καὶ Κυθερείῃ,</l>
<l n="493">κούρης ἕδνον ἔρωτος. ὁμοφλέκτῳ δὲ βελέμνῳ</l>
<l n="494">ὄλβον ἄγων Διόνυσος, ὅσον παρὰ γείτονι Γάγγῃ</l>
<l n="495">χρυσοφαεῖς ὠδῖνες ἐμαιώσαντο μετάλλων, </l>
<l n="496">πολλὰ μάτην ἱκέτευε θαλασσαίην Ἀφροδίτην.</l>
<l n="497">καὶ Παφίη δεδόνητο, πολυμνήστοιο δὲ κούρης</l>
<l n="498">ἀμφοτέρους μνηστῆρας ἐδείδιεν· ἀμφοτέρων δὲ</l>
<l n="499">ἰσοτύπων ὁρόωσα πόθον καὶ ζῆλον Ἐρώτων</l>
<l n="500">Ἄρεϊ νυμφιδίῳ Βερόης κήρυξεν ἀγῶνα </l>
<l n="501">καὶ γάμον αἰχμητῆρα καί ἱμερόεσσαν Ἐνυώ.</l>
<l n="502">καί μιν ὅλην πυκάσασα γυναικείῳ τινὶ κόσμῳ</l>
<l n="503">Κύπρις ἐπʼ ἀκροπόληος ἑῆς ἱδρύσατο πάτρης</l>
<l n="504">παρθένον ἀμφήριστον ἀέθλιον ἁβρὸν Ἐρώτων·</l>
<l n="505">ἀμφοτέροις δὲ θεοῖσι μίαν ξυνώσατο φωνήν· </l>
<l n="506">‘Ἤθελον, εἰ δύο παῖδας ἐγὼ λάχον, ὄφρα συνάψω</l>
<l n="507">τὴν μὲν ὀφειλομένην ἐνοσίχθονι, τὴν δὲ Λυαίῳ·</l>
<l n="508">ἀλλʼ ἐπεὶ οὐ γενόμην διδυγητόκος, οὐδὲ κελεύει</l>
<l n="509">θεσμὰ γάμων ἄχραντα μίαν ξυνήονα κούρην</l>
<pb id="v.3.p.264"/>
<l n="510">ζεῦξαι διχθαδίοισιν ἀμοιβαίοις παρακοίταις, </l>
<l n="511">ἀμφὶ μιῆς ἀλόχοιο μόθος νυμφοστόλος ἔστω·</l>
<l n="512">οὐ γὰρ ἄτερ καμάτου Βερόης λέχος· ἀμφὶ δὲ νύμφης</l>
<l n="513">ἄμφω ἀεθλεύσοιτε γάμου προκέλευθον ἀγῶνα·</l>
<l n="514">ὅς δέ κε νικήσει, Βερόην ἀνάεδνον ἀγέσθω...</l>
<l n="515">ἀμφοτέροις φίλος ὅρκος· ἐπεὶ περιδείδια κούρης </l>
<l n="516">γείτονος ἀμφί πόληος, ὅπῃ πολιοῦχος ἀκούω,</l>
<l n="517">πατρίδα μὴ Βερόης Βερόης διὰ κάλλος ὀλέσσω·</l>
<l n="518">συνθεσίας πρὸ γάμοιο τελέσσατε, μὴ μετὰ χάρμην</l>
<l n="519">πόντιος ἐννοσίγαιος ἀτεμβόμενος περὶ νίκης</l>
<l n="520">γαῖαν ἀιστώσειεν ἑῆς γλωχῖνι τριαίνης, </l>
<l n="521">μὴ κοτέων Διόνυσος Ἀμυμώνης περὶ λέκτρων</l>
<l n="522">ἄστεος ἀμπελόεσσαν ἀμαλδύνειεν ἀλωήν.</l>
<l n="523">εὐμενέες δὲ γένεσθε μετὰ κλόνον· ἀμφότεροι δὲ</l>
<l n="524">φίλτρου ζῆλον ἔχοντες ὁμοφροσύνης ἐνὶ θεσμῷ</l>
<l n="525">κάλλεϊ φαιδροτέρῳ κοσμήσατε πατρίδα νύμφης.’</l>
<l n="526">ὣς φαμένης μνηστῆρες ἐπῄνεον· ἀμφοτέροις δὲ</l>
<l n="527">ἔμπεδος ὅρκος ἔην Κρονίδης καὶ Γαῖα καὶ Αἰθὴρ</l>
<l n="528">καὶ Στύγιαι ῥαθάμιγγες· ἐπιστώσαντο δὲ Μοῖραι</l>
<l n="529">συνθεσίας· καὶ Δῆρις ἀέξετο πομπὸς Ἐρώτων</l>
<l n="530">καὶ Κλόνος· ἀμφοτέρους δὲ γαμοστόλος ὥπλισε Πειθώ. </l>
<l n="531">οὐρανόθεν δὲ μολόντες ὀπιπευτῆρες ἀγῶνος</l>
<l n="532">σὺν Διὶ πάντες ἔμιμνον, ὅσοι ναετῆρες Ὀλύμπου,</l>
<l n="533">μάρτυρες ὑσμίνης Λιβανηίδος ὑψόθι πέτρης.</l>
<l n="534">ἔνθα φάνη μέγα σῆμα ποθοβλήτῳ Διονύσῳ·</l>
<l n="535">κίρκος ἀελλήεις χαλάσας πτερὸν ἔγκυον αὔρης </l>
<l n="536">βοσκομένην ἐδίωκε πελειάδα· τὴν δέ τις ἄφνω</l>
<l n="537">ἐκ χθονὸς ἁρπάξας ἁλιαίετος εἰς βυθὸν ἔπτη,</l>
<l n="538">φειδομένοις ὀνύχεσσι μετάρσιον ὄρνιν ἀείρων.</l>
<pb id="v.3.p.266"/>
<l n="539">καί μιν ἰδὼν Διόνυσος ἀπέπτυεν ἐλπίδα νίκης·</l>
<l n="540">ἔμπης δʼ εἰς μόθον ἦλθεν. ἐπʼ ἀμφοτέρων δὲ κυδοιμῷ </l>
<l n="541">ὄμματι μειδιόωντι πατὴρ κεχάρητο Κρονίων,</l>
<l n="542">δῆριν ἀδελφειοῖο καὶ υἱέος ὕψι δοκεύων.</l>
</div1>
<pb id="v.3.p.268"/>
<div1 type="book" n="43">
<argument>
<l n="1">Δίζεο τεσσαρακοστὸν ἔτι τρίτον, ὁππόθι μέλπω</l>
<l n="2">Ἄρεα κυματόεντα καἰ ἀμπελόεσσαν Ἐνυώ.</l>
</argument>
<l n="1">ὣς ὁ μὲν ἐγρεκύδοιμος Ἄρης, ὀχετηγὸς Ἐρώτων,</l>
<l n="2">νυμφιδίης ἀλάλαζε μάχης θαλαμηπόλον ἠχώ,</l>
<l n="3">καὶ γαμίου πολέμοιο θεμείλια πῆξεν Ἐνυώ·</l>
<l n="4">καὶ κλόνον αἰθύσσων ἐνοσίχθονι καὶ Διονύσῳ</l>
<l n="5">θοῦρος ἔην Ὑμέναιος, ἐς ὑσμίνην δὲ χορεύων </l>
<l n="6">χάλκεον ἔγχος ἄειρεν Ἀμυκλαίης Ἀφροδίτης,</l>
<l n="7">Ἄρεος ἁρμονίην Φρυγίῳ μυκώμενος αὐλῷ.</l>
<l n="8">καὶ Σατύρων βασιλῆι καὶ ἡνιοχῆι θαλάσσης</l>
<l n="9">παρθένος ἦεν ἄεθλον· ἀναινομένη δὲ σιωπῇ</l>
<l n="10">εἰναλίου μνηστῆρος ἔχειν μετανάστιον εὐνὴν </l>
<l n="11">ὑγρὸν ὑποβρυχίων ἐπεδείδιε παστὸν Ἐρώτων,</l>
<l n="12">καὶ πλέον ἤθελε Βάκχον· ἔικτο δὲ Δηιανείρῃ,</l>
<l n="13">ἥ ποτε νυμφιδίοιο περιβρομέοντος ἀγῶνος</l>
<l n="14">ἤθελεν Ἡρακλῆα, καὶ ἀσταθέος ποταμοῖο</l>
<l n="15">ἵστατο δειμαίνουσα βοοκραίρους ὑμεναίους. </l>
<l n="16">καὶ δρόμον αὐτοκέλευστον ἔχων ἑλικώδεϊ ῥόμβῳ</l>
<l n="17">ἀννέφελος σάλπιζε μέλος πολεμήιον αἰθήρ·</l>
<l n="18">καὶ βλοσυρὸν μύκημα χέων λυσσώδεϊ λαιμῷ</l>
<l n="19">Ἀσσυρίῳ τριόδοντι κορύσσετο κυανοχαίτης,</l>
<l n="20">σείων πόντιον ἔγχος. ἀπειλήσας δὲ θαλάσσῃ </l>
<pb id="v.3.p.270"/>
<l n="21">εἰς ἐνοπὴν Διόνυσος ἐκώμασεν οἴνοπι θύρσῳ,</l>
<l n="22">μητρὸς ὀρεσσινόμοιο καθήμενος ἅρματι Ῥείης·</l>
<l n="23">καί τις ἀεξομένη παρὰ Μυγδόνος ἄντυγα δίφρου</l>
<l n="24">ἄμπελος αὐτοτέλεστος ὅλον δέμας ἔσκεπε Βάκχου,</l>
<l n="25">βόστρυχα μιτρώσασα κατάσκια σύζυγι κισσῷ· </l>
<l n="26">καί τις ὑπὸ ζυγόδεσμα περίπλοκον αὐχένα σείων </l>
<l n="28">θηγαλέῳ χθονὸς ἄκρα λέων ἐχαράξατο ταρσῷ, </l>
<l n="27">τρηχαλέον μύκημα σεσηρότι χείλεϊ πέμπων· </l>
<l n="29">καὶ βραδὺς ἑρπύζων ἐλέφας παρὰ γείτονι πηγῇ </l>
<l n="30">ὄρθιον ἀγνάμπτοιο ποδὸς στήριγμα κολάψας, </l>
<l n="31">ὄμβριον ἀζαλέοισιν ἀνήφυσε χείλεσιν ὕδωρ,</l>
<l n="32">καὶ προχοὰς ξήραινε· κονιομένων δὲ ῥοάων</l>
<l n="33">πηγαίην ἀχίτωνα μετήγαγε διψάδα Νύμφην.</l>
<l n="34">καὶ θεὸς ὑγρομέδων ἐκορύσσετο· Νηρεΐδων δὲ</l>
<l n="35">ἦν κλόνος· ἰκμαλέοι δὲ θαλασσαίων ἀπὸ νώτων </l>
<l n="36">δαίμονες ἐστρατόωντο· τανυπτόρθοις δὲ κορύμβοις</l>
<l n="37">δῶμα Ποσειδάωνος ἱμάσσετο, πόντιον ὕδωρ·</l>
<l n="38">καὶ χθονίου λοφόεντος ἀρασσομένου κενεῶνος</l>
<l n="39">ἡμερίδες. Λιβάνοιο μετοχλίζοντο τριαίνῃ.</l>
<l n="40">καί τινα βοσκομένην μελανόχροον ἐγγύθι πόντου </l>
<l n="41">εἰς βοέην ἀγέλην Ποσιδήιον ἅλματι λάβρῳ</l>
<l n="42">θυιάδες ἐρρώοντο· τανυγλήνοιο δὲ ταύρου</l>
<l n="43">ἡ μὲν ἐφαπτομένη ῥάχιν ἔσχισεν, ἡ δὲ μετώπου</l>
<l n="44">διχθαδίης ἀτίνακτα διέθλασεν ἄκρα κεραίης·</l>
<l n="45">καί τις ἀλοιητῆρι διέτμαγε γαστέρα θύρσῳ· </l>
<l n="46">ἄλλη πλευρὸν ἔτεμνεν ὅλον βοός· ἡμιθανὴς δὲ</l>
<l n="47">ὕπτιος αὐτοκύλιστος ὑπώκλασε ταῦρος ἀρούρῃ·</l>
<l n="48">καὶ βοὸς ἀρτιτόμοιο κυλινδομένοιο κονίῃ</l>
<l n="49">ἡ μὲν ὀπισθιδίους πόδας ἔσπασεν, ἡ δὲ λαβοῦσα</l>
<l n="50">προσθιδίους ἐρύεσκε, πολυστροφάλιγγι δὲ ῥιπῇ </l>
<l n="51">ὄρθιον ἐσφαίρωσεν ἐς ἠέρα δίζυγα χηλήν.</l>
<l n="52">καὶ στρατιῆς Διόνυσος ἐκόσμεεν ἡγεμονῆας,</l>
<pb id="v.3.p.272"/>
<l n="53">στήσας πέντε φάλαγγας ἐς ὑδατόεσσαν Ἐνυώ.</l>
<l n="54">τῆς πρώτης στιχὸς ἦρχε Κίλιξ εὐάμπελος Οἰνεὺς</l>
<l n="55">υἱὸς Ἐρευθαλίωνος, ὃν ἤροσεν ἐγγύθι Ταύρου </l>
<l n="56">Φυλλίδος ἀγραύλοισιν ὁμιλήσας ὑμεναίοις·</l>
<l n="57">τῆς δʼ ἑτέρης ἡγεῖτο μελαγχαίτης Ἐλικάων</l>
<l n="58">ξανθοφυὴς ῥοδέῃσι παρηίσιν, ἀμφὶ δὲ δειρῇ</l>
<l n="59">πλοχμὸς ἐυστροφάλιγγος ἕλιξ ὑπεσίρετο χαίτης·</l>
<l n="60">Οἰνοπίων τριτάτης, Στάφυλος προμάχιζε τετάρτης, </l>
<l n="61">Οἰνομάου δύο τέκνα, φιλακρήτοιο τοκῆος·</l>
<l n="62">πέμπτης δʼ ἡγεμόνευε Μελάνθιος, ὄρχαμος Ἰνδῶν,</l>
<l n="63">ὅν τέκεν Οἰνώνη Κισσηιάς, ἀμφὶ δὲ κούρῳ</l>
<l n="64">φυταλιῆς πλέξασα θυώδεος ἄκρα πετήλων</l>
<l n="65">σπάργανα βοτρυόεντα πέριξ εἱλίξατο μήτηρ, </l>
<l n="66">υἱέα χυτλώσασα μέθης ἐγκύμονι ληνῷ.</l>
<l n="67">τοίη κισσοφόροισιν ὀιστεύουσα βελέμνοις</l>
<l n="68">σύνδρομος ἀμπελόεντι φάλαγξ ἐκορύσσετο βάκχῳ.</l>
<l n="69">καὶ στρατιὴν θώρηξε χέων λαοσσόον ἠχώ·</l>
<l n="70">‘Βασσαρίδες, μάρνασθε· κορυσσομένου δὲ Λυαίου </l>
<l n="71">αὐλὸς ἐμὸς κερόεις πολεμήιον ἦχον ἀράσσων</l>
<l n="72">ἀντίτυπον φθέγξαιτο μέλος μυκήτορι κόχλῳ,</l>
<l n="73">καὶ διδύμοις πατάγοισι μόθου χαλκόθροον ἠχὼ</l>
<l n="74">τύμπανα δουπήσειεν· Ἐνυαλίῳ δὲ χορεύων</l>
<l n="75">Γλαῦκον ὀιστεύσειε Μάρων ῥηξήνορι θύρσῳ· </l>
<l n="76">καὶ πλοκάμους Πρωτῆος ἀήθεϊ δήσατε κισσῷ,</l>
<l n="77">καὶ Φαρίου πόντοιο λιπὼν Αἰγύπτιον ὕδωρ,</l>
<l n="78">νεβρίδα ποικιλόνωτον ἔχων μετὰ δέρματα φώκης,</l>
<l n="79">αὐχένα κυρτώσειεν ἐμοὶ θρασύν· εἰ δύναται δέ,</l>
<l n="80">Σειληνῷ μεθύοντι κορυσσέσθω Μελικέρτης· </l>
<l n="81">καὶ ναέτην Τμώλοιο μετὰ βρυόεντας ἐναύλους </l>
<l n="82">γηραλέον Φόρκυνα διδάξατε θύρσον ἀείρειν, </l>
<l n="85">ἀμπελόεις δὲ γένοιτο γέρων χερσαῖος ἀλωεύς· </l>
<l n="83">καὶ Σάτυρος μενέχαρμος ἑὸν νάρθηκα τινάσσων </l>
<pb id="v.3.p.274"/>
<l n="84">διψαλέον Νηρῆα μεταστήσειε θαλάσσης </l>
<l n="86">ἀγραύλοις παλάμῃσι· καὶ ἀρτιφύτων ἀπὸ κήπων </l>
<l n="87">βόστρυχα μιτρώσασθε Παλαίμονος οἴνοπι δεσμῷ,</l>
<l n="88">καί μιν ὑποδρήσσοντα μετʼ Ἰσθμιάδος βυθὸν ἅλμης</l>
<l n="89">πόντιον ἡνιοχῆα κομίσσατε μητέρι Ῥείῃ,</l>
<l n="90">εἰναλίῃ μάστιγι κυβερνητῆρα λεόντων· </l>
<l n="91">οὐ γὰρ ἐμὸν κατὰ πόντον ἀνεψιὸν εἰσέτʼ ἐάσσω. <note n="1" place="unspecified" anchored="yes">So MSS.: Ludwich <foreign lang="greek">εἰσέτι</foreign>
</note>
</l>
<l n="92">ἀθρήσω δὲ φάλαγγα δορικτήτοιο θαλάσσης</l>
<l n="93">νεβρίδι κοσμηθεῖσαν· ἀπειρήτῃσι δὲ Νύμφαις</l>
<l n="94">κύμβαλα Νηρεΐδεσσιν ὀπάσσατε· μίξατε Βάκχαις</l>
<l n="95">Ὑδριάδας· Θέτιδος δέ, καὶ εἰ γένος ἐστὶ θαλάσσης, </l>
<l n="96">μούνης ξεινοδόκοιο φυλάξατε δῶμα θεαίνης·</l>
<l n="97">Λευκοθέης δʼ ἀπέδιλα συνάψατε ταρσὰ κοθόρνοις·</l>
<l n="98">χερσαίη δὲ φανεῖσα συνέμπορος Εὐάδι Βάκχῃ</l>
<l n="99">Δωρὶς ἀερτάζειεν ἐμὴν θιασώδεα πεύκην·</l>
<l n="100">καὶ βυθίη Πανόπεια τιναξαμένη βρύον ἅλμης </l>
<l n="101">βόστρυχα μιτρώσειεν ἐχιδνήεντι κορύμβῳ·</l>
<l n="102">Εἰδοθέη δʼ ἀέκουσα περίκροτα ῥόπτρα δεχέσθω·</l>
<l n="103">καἰ πόθον ἶσον ἔχουσαν ἐρωμανέοντι καὶ αὐτῷ</l>
<l n="104">τίς νέμεσις Γαλάτειαν ὑποδρήσσειν Διονύσῳ,</l>
<l n="105">ἕδνον Ἀμυμώνης θαλαμηπόλον ὄφρα τελέσσῃ </l>
<l n="106">ἱστοπόνῳ παλάμῃ Λιβανηίδι πέπλον ἀνάσσῃ;</l>
<l n="107">ἀλλὰ γένος Νηρῆος ἐάσατε· ποντοπόρους γὰρ</l>
<l n="108">δμωίδας οὐκ ἐθέλω, Βερόῃ μὴ ζῆλον ἐγείρω.</l>
<l n="109">καὶ κομόων γλωχῖνι τανυπτόρθοιο μετώπου</l>
<l n="110">Πὰν ἐμὸς οὐρεσίφοιτος ἀτευχέι χειρὶ πιέζων </l>
<l n="111">θηγαλέῃ πλήξειε Ποσειδάωνα κεραίῃ,</l>
<l n="112">στέρνου μεσσατίοιο τυχὼν εὐκαμπέσιν αἰχμαῖς</l>
<l n="113">ἢ σκοπέλῳ λοφόεντι, διαρρήξειε δὲ χηλαῖς</l>
<l n="114">δισσοφυῆ Τρίτωνος ὁμόζυγα κύκλον ἀκάνθης.</l>
<l n="115">Γλαῦκος ἁλιβρέκτοιο διάκτορος ἐννοσιγαίου </l>
<l n="116">Βάκχῳ ὑποδρήσσειε, περίκροτα χερσὶν ἀείρων</l>
<pb id="v.3.p.276"/>
<l n="117">αὐχενίῳ τελαμῶνι παρήορα τύμπανα Ῥείης.</l>
<l n="118">οὐ μούνης Βερόης περιμάρναμαι, ἀλλὰ καὶ αὐτῆς</l>
<l n="119">νύμφης ἡμετέρης περὶ πατρίδος· οὕ μιν ἀράξας</l>
<l n="120">ἱσταμένην ἀτίνακτον ἁλὸς μεδέων ἐνοσίχθων, </l>
<l n="121">εἰναλίην περ ἐοῦσαν, ἀμαλδύνειε τριαίνῃ,</l>
<l n="122">ὅττι κορυσσομένῳ θωρήξομαι· ἀμφότερον γάρ,</l>
<l n="123">εἰ λάχε γείτονα πόντον, ἔχει φυτὰ μυρία Βάκχου,</l>
<l n="124">νίκης ἡμετέρης σημήιον· ἀγχιάλου γὰρ ...</l>
<l n="125">ἀλλὰ παλαιοτέρην μετὰ Παλλάδα μάρτυρι Βάκχῳ </l>
<l n="126">Κέκροψ ἄλλος ἵκοιτο δικασπόλος, ὄφρα καἰ αὐτὴ</l>
<l n="127">ἄμπελος ἀείδοιτο φερέπτολις, ὥς περ ἐλαίη.</l>
<l n="128">καὶ πόλιος τελέσας ἕτερον τύπον οὕ μιν ἐάσω</l>
<l n="129">ἐγγὺς ἁλός, κραναὰς δὲ ταμὼν νάρθηκι κολώνας</l>
<l n="130">γείτονα Βηρυτοῖο γεφυρώσω βυθὸν ἅλμης, </l>
<l n="131">χερσώσας σκοπέλοισιν ἁλὸς πετρούμενον ὕδωρ·</l>
<l n="132">τρηχαλέη δὲ κέλευθος ἰσάζεται ὀξέι θύρσῳ.</l>
<l n="133">ἀλλὰ πάλιν μάρνασθε, Μιμαλλόνες, ἠθάδι νίκῃ</l>
<l n="134">θαρσαλέαι· κταμένων δὲ νεόρρυτον αἷμα Γιγάντων</l>
<l n="135">νεβρὶς ἐμὴ μεθέπουσα μελαίνεται· εἰσέτι δʼ αὐτὴ </l>
<l n="136">ἀντολίη τρομέει με, καὶ εἰς πέδον αὐχένα κάμπτει</l>
<l n="137">Ἰνδὸς Ἄρης, Βρομίῳ δὲ λιτήσια δάκρυα λείβων</l>
<l n="138">δάκρυα κυματόεντα γέρων ἔφριξεν Ὑδάσπης.</l>
<l n="139">καὶ διερὴν μετὰ δῆριν ἔχων Λιβανηίδα νύμφην</l>
<l n="140">ἓν γέρας ἱμείροντι χαρίζομαι ἐννοσιγαίῳ· </l>
<l n="141">ἤν ἐθέλῃ, μέλψειεν ἐμῶν ὑμέναιον Ἐρώτων,</l>
<l n="142">μοῦνον ἐμῇ Βερόῃ μὴ δόχμιον ὄμμα τανύσσῃ.’</l>
<l n="143">τοῖον ἔπος κατέλεξεν· ἀπειλητῆρι δὲ μύθῳ</l>
<l n="144">κερτομέων Διόνυσον ἀμείβετο κυανοχαίτης·</l>
<l n="145">‘Αἰδόμενος, Διόνυσε, κορύσσομαι, ὅττι τριαίνης </l>
<pb id="v.3.p.278"/>
<l n="146">ἤρισας αἰχμητῆρι φυγὼν βουπλῆγα Λυκούργου· </l>
<l n="163">δεῦρο, Θέτις, σκοπίαζε· τεὸς Διόνυσος ἀλύξας </l>
<l n="164">καλὰ φιλοξείνῳ ζωάγρια δῶκε θαλάσσῃ· </l>
<l n="147">οὐκ ἄγαμαί ποτε τοῦτο, σελασφόρε· μητροφόνου γὰρ </l>
<l n="148">ἐκ πυρὸς ἐβλάστησας, ὅθεν πυρὸς ἄξια ῥέζεις.</l>
<l n="149">ἀλλά, φίλοι Τρίτωνες, ἀρήξατε, δήσατε Βάκχας</l>
<l n="150">ποντοπόρους τελέσαντες· ὀρεσσαύλου δὲ φορῆος </l>
<l n="151">τύμπανα Σειληνοῖο κατακλύζοιτο θαλάσσῃ,</l>
<l n="152">κύματι συρομένοιο, καὶ οἰδαίνοντι ῥεέθρῳ</l>
<l n="153">νηχομένου Σατύροιο φιλεύιος αὐλὸς ἀλάσθω</l>
<l n="154">εἰς πλόον αὐτοέλικτον· ἐν εὐύδρῳ δὲ μελάθρῳ</l>
<l n="155">Βασσαρίδες στορέσειαν ἐμὸν λέχος ἀντὶ Λυαίου. </l>
<l n="156">οὐ χατέω Σατύρων, οὐ Μαινάδας εἰς βυθὸν ἕλκω·</l>
<l n="157">Νηρεΐδες γεγάασιν ἀρείονες· ἀλλὰ θαλάσσῃ</l>
<l n="158">διψαλέαι κρύπτοιντο Μιμαλλόνες, οἰνοχύτου δὲ</l>
<l n="159">ἀντὶ μέθης πιέτωσαν ἐμῆς ἁλὸς ἁλμυρὸν ὕδωρ·</l>
<l n="160">καί τις ἐλαυνομένη διερῇ Πρωτῆος ἀκωκῇ </l>
<l n="161">Βασσαρὶς αὐτοκύλιστος ὀλισθήσειε θαλάσσῃ,</l>
<l n="162">ὀρχηθμὸν θανάτοιο κυβιστήσασα Λυαίῳ. </l>
<l n="165">Αἰθιόπων δὲ φάλαγγας ἐρύσσατε καὶ στίχας Ἰνδῶν, </l>
<l n="166">ληίδα Νηρεΐδεσσι, κακογλώσσοιο δὲ νύμφης</l>
<l n="167">Δωρίδι δούλια τέκνα κομίσσατε Κασσιεπείης,</l>
<l n="168">ποινὴν ὀψιτέλεστον· ἀμαιμακέτῳ δὲ ῥεέθρῳ</l>
<l n="169">Ὠκεανὸς πυρόεντα λελουμένον ἀστέρα Μαίρης,</l>
<l n="170">ληναίης προκέλευθον ἀκοιμήτοιο χορείης, </l>
<l n="171">Σείριον ἀμπελόεντα μεταστήσειεν Ὀλύμπου.</l>
<l n="172">ἀλλὰ σύ, Λύδιε Βάκχε, χερείονα θύρσον ἐάσας</l>
<l n="173">δίζεό σοι βέλος ἄλλο, καὶ αἰόλα δέρματα νεβρῶν</l>
<l n="174">κάτθεο, σῶν μελέων ὀλίγον σκέπας· οὐρανίου δὲ</l>
<l n="175">εἴ σε Διὸς γαμίη μαιώσατο νυμφιδίη φλόξ, </l>
<l n="176">ἄρτι πυρὶ πτολέμιζε, πυριτρεφές, ἄρτι κεραυνῷ</l>
<pb id="v.3.p.280"/>
<l n="177">πατρῴῳ προμάχιζε κυβερνητῆρι τριαίνης,</l>
<l n="178">καὶ στεροπὴν κούφιζε καὶ αἰγίδα πάλλε τοκῆος·</l>
<l n="179">οὐ γὰρ Δηριάδης σε μένει πρόμος, οὐ Λυκοόργου</l>
<l n="180">οὗτος ἀγών, Ἀράβων ὀλίγος μόθος, ἀλλὰ θαλάσσης </l>
<l n="181">τοσσατίης, τρομέων δὲ καὶ εἰσέτι πόντιον αἰχμὴν</l>
<l n="182">οὐρανὸς ἡμετέρην βυθίην δεδάηκεν Ἐνυώ·</l>
<l n="183">καὶ πρόμος ὑψικέλευθος ἐμῆς τριόδοντος ἀκωκῆς</l>
<l n="184">πειρήθη Φαέθων, ὅτε δύσμαχος ἀμφὶ Κορίνθου</l>
<l n="185">εἰς μόθον ἀστερόεντα κορύσσετο πόντιος Ἄρης· </l>
<l n="186">ὑψώθη δὲ θάλασσα κατʼ αἰθέρος, Ὠκεανῷ δὲ</l>
<l n="187">λούετο διψὰς Ἅμαξα, καὶ ὕδασι γείτονος ἅλμης</l>
<l n="188">βάψας θερμὰ γένεια Κύων ἐψύχετο Μαίρης,</l>
<l n="189">καὶ βυθίων κενεῶνες ἀνυψώθησαν ἐναύλων</l>
<l n="190">κύματα πυργώσαντες, ἱμασσομένοιο δὲ πόντου </l>
<l n="191">οὐρανίῳ Δελφῖνι θαλάσσιος ἤντετο δελφίς.’</l>
<l n="192">ὣς εἰπὼν τριόδοντι μυχοὺς ἐτίναξε θαλάσσης,</l>
<l n="193">καὶ ῥοθίῳ κελάδοντι καὶ οἰδαίνοντι ῥεέθρῳ</l>
<l n="194">ἠέρα μαστίζοντες ἐβόμβεον ὕδατος ὁλκοί.</l>
<l n="195">καὶ διεροῖς σακέεσσιν ἐθωρήχθη στρατὸς ἅλμης· </l>
<l n="196">καὶ βυθίου Κρονίωνος ἁλιβρέκτῳ παρὰ φάτνῃ</l>
<l n="197">ἐγχείην ἐλέλιζεν ὑποβρυχίην Μελικέρτης,</l>
<l n="198">ζεύξας Ἴσθμιον ἅρμα, καὶ ὑγροπόρου βασιλῆος</l>
<l n="199">ἔγχος ἁλικνήμιδι παρῃώρησεν ἀπήνῃ,</l>
<l n="200">τριχθαδίῃ γλωχῖνι θαλάσσια νῶτα χαράσσων, </l>
<l n="201">ζεύξας Ἴσθμιον ἅρμα· καὶ Ἱππείῳ χρεμετισμῷ</l>
<l n="202">Ἰνδῴων κελάδημα συνεπλατάγησε λεόντων.</l>
<l n="203">καὶ δρόμον ὑγρὸν ἔλαυνε· τιταινομένοιο δὲ δίφρου</l>
<l n="204">ἄκρον ὕδωρ ἀδίαντος ἐπέγραφεν ἄβροχος ὁπλή.</l>
<l n="205">τρίτων δʼ εὐρυγένειος ἐπέκτυπε θυιάδι χάρμῃ, </l>
<pb id="v.3.p.282"/>
<l n="206">ὃς διδύμοις μελέεσσιν ἔχει βροτοειδέα μορφὴν</l>
<l n="207">ἀλλοφυῆ, χλοάουσαν, ἀπʼ ἰξύος ἄχρι καρήνου</l>
<l n="208">ἡμιτελής· διερῆς δὲ παρήορος ἰξύος ὁλκῷ</l>
<l n="209">δίπτυχος ἰχθυόεντι τύπῳ περικάμπτεται οὐρή.</l>
<l n="210">καὶ διερῇ μάστιγι, θαλασσαίῃ παρὰ φάτνῃ </l>
<l n="211">ζεύξας ὠκυπόρῳ πεφορημένον ἅρμα θυέλλῃ,</l>
<l n="212">Γλαῦκος ἀνιπτοπόδων λοφιὴν ἐπεμάστιεν ἵππων</l>
<l n="213">καὶ Σατύρους ἐδίωκεν. ἁλιρροίζῳ δὲ κυδοιμῷ</l>
<l n="214">Πὰν κερόεις, ἀβάτοισιν ἐν ὕδασι κοῦφος ὁδίτης,</l>
<l n="215">ἄβροχος αἰγείῃσιν ἀνακρούων ἄλα χηλαῖς, </l>
<l n="216">ἄστατος ἐσκίρτησε, καλαύροπι πόντον ἀράσσων,</l>
<l n="217">πηκτίδι συρίζων πολέμου μέλος· ἐν ῥοθίοις δὲ</l>
<l n="218">μιμηλὴν ἀίων ἀνεμώλιον εἰκόνα φωνῆς</l>
<l n="219">ποσσὶν ὀρεσσινόμοισι διέτρεχε πόντιον ὕδωρ,</l>
<l n="220">μαστεύων κτύπον ἄλλον· ὑπηνέμιος δὲ καὶ αὐτὴ </l>
<l n="221">τικτομένη σύριγγι διώκετο ποντιὰς ἠχώ.</l>
<l n="222">ἄλλος ἐυκρήπιδα λόφον νησαῖον ἑλίξας</l>
<l n="223">ῥῖψεν ἐφʼ Ὑδριάδεσσιν, ἀποπλαγχθεῖσα δὲ πέτρη</l>
<l n="224">Νηρεΐδων ἐτίναξε Παλαίμονος ἔμβρυον αὐλήν.</l>
<l n="225">Πρωτεὺς δʼ Ἴσθμιον οἶδμα λιπὼν Παλληνίδος ἅλμης </l>
<l n="226">εἰναλίῳ θώρηκι κορύσσετο, δέρματι φώκης·</l>
<l n="227">ἀμφὶ δέ μιν στεφανηδὸν ἐπέρρεον αἴθοπες Ἰνδοὶ</l>
<l n="228">Βάκχου κεκλομένοιο, καὶ οὐλοκόμων στίχες ἀνδρῶν</l>
<l n="229">φωκάων πολύμορφον ἐπηχύναντο νομῆα.</l>
<l n="230">σφιγγομένου δὲ γέροντος ἔην ἑτερόχροος εἰκών· </l>
<l n="231">Πρωτεὺς γὰρ μελέεσσι τύπον μιμηλὸν ὑφαίνων</l>
<l n="232">πόρδαλις αἰολόνωτος ἑὴν ἐστίξατο μορφήν·</l>
<l n="233">καὶ φυτὸν αὐτοτέλεστον ἐπὶ χθονὸς ὄρθιον ἔστη</l>
<l n="234">δενδρώσας ἑὰ γυῖα, τινασσομένων δὲ πετήλων</l>
<l n="235">ψευδαλέον ψιθύρισμα Βορειάδι σύρισεν αὔρῃ· </l>
<l n="236">καὶ γραπταῖς φολίδεσσι κεκασμένα νῶτα χαράξας</l>
<pb id="v.3.p.284"/>
<l n="237">εἷρπε δράκων, μεσάτου δὲ πιεζομένου κενεῶνος</l>
<l n="238">σπεῖραν ἀνῃώρησεν, ὑπʼ ὀρχηστῆρι δὲ παλμῷ</l>
<l n="239">ἄκρα τιταινομένης ἐλελίζετο κυκλάδος οὐρῆς,</l>
<l n="240">καὶ κεφαλὴν ὤρθωσεν, ἀποπτύων δὲ γενείων </l>
<l n="241">ἰὸν ἀκοντιστῆρα κεχηνότι σύρισε λαιμῷ·</l>
<l n="242">καὶ δέμας ἀλλοπρόσαλλον ἔχων σκιοειδέι μορφῇ</l>
<l n="243">φρῖξε λέων, σύτο κάπρος, ὕδωρ ῥέε· καὶ χορὸς Ἰνδῶν</l>
<l n="244">ὑγρὸν ἀπειλητῆρι ῥόον σφηκώσατο δεσμῷ</l>
<l n="245">χερσὶν ὀλισθηρῇσιν ἔχων ἀπατήλιον ὕδωρ· </l>
<l n="246">κερδαλέος δὲ γέρων πολυδαίδαλον εἶδος ἀμείβων</l>
<l n="247">εἶχε Περικλυμένοιο πολύτροπα δαίδαλα μορφῆς,</l>
<l n="248">ὃν κτάμεν Ἡρακλέης, ὅτε δάκτυλα δισσὰ συνάψας</l>
<l n="249">ψευδαλέον μίμημα νόθης ἔθραυσε μελίσσης.</l>
<l n="250">χερσαίην δὲ γέροντος ἐκυκλώσαντο πορείην </l>
<l n="251">πώεα κητώεντα, φιλοψαμάθοιο δὲ φώκης</l>
<l n="252">οἰγομένῳ βαρύδουπον ὕδωρ ἐπεπάφλασε λαιμῷ.</l>
<l n="253">θυγατέρων δὲ φάλαγγα φιλεύιον εἰς μόθον ἕλκων</l>
<l n="254">ἔγχεϊ κυματόεντι γέρων ὡπλίζετο Νηρεύς,</l>
<l n="255">ποντοπόρῳ τριόδοντι καταθρῴσκων ἐλεφάντων, </l>
<l n="256">δεινὸς ἰδεῖν· πολλαὶ δὲ παρʼ ᾐόνα γείτονες ὄχθαι</l>
<l n="257">εἰναλίῃ Νηρῆος ἐδοχμώθησαν ἀκωκῇ.</l>
<l n="258">Νηρεΐδων δὲ γένεθλα συνεκρούσαντο τοκῆι</l>
<l n="259">ὑσμίνης ἀλάλαγμα· καὶ εἰς μόθον ὑψόθι πόντου</l>
<l n="260">ἡμιφανὴς ἀπέδιλος ἐβακχεύθη χορὸς ἅλμης. </l>
<l n="261">καὶ Σατύρων ἀσίδηρος ἐπαΐσσουσα κυδοιμῷ</l>
<l n="262">ἀρχαίην ἐπὶ λύσσαν ἀνέδραμεν ἄστατος Ἰνώ,</l>
<l n="263">λευκὸν ἐρευγομένη μανιώδεος ἀφρὸν ὑπήνης.</l>
<l n="264">καὶ βλοσυρὴ Πανόπεια διαΐσσουσα γαλήνης</l>
<l n="265">γλαυκὰ θαλασσαίης ἐπεμάστιε νῶτα λεαίνης· </l>
<l n="266">καὶ ῥόπαλον δυσέρωτος ἀειρομένη Πολυφήμου</l>
<l n="267">εἰναλίη Γαλάτεια κορύσσετο λυσσάδι Βάκχῃ·</l>
<pb id="v.3.p.286"/>
<l n="268">κουφίζων δʼ ἀτίνακτον ἁλιτρεφέων ἐπὶ νώτων</l>
<l n="269">πομπίλος ἠέρταζε διʼ ὕδατος ἄβροχον Εἰδώ.</l>
<l n="270">ὡς δέ τις ἱππεύων ἐλατὴρ ὑπὸ κυκλάδι τέχνῃ. </l>
<l n="271">δοχμώσας ὅλον ἵππον ἀριστερὸν ἐγγύθι νύσσης,</l>
<l n="272">δεξιτερὸν κάμψειε, παριεμένοιο χαλινοῦ</l>
<l n="273">κέντρῳ ἐπισπέρχων, προχέων πλήξιππον ἀπειλήν,</l>
<l n="274">ὀκλάζων ἐπίκυρτος, ἐπʼ ἄντυγι γούνατα πήξας</l>
<l n="275">ἰξύι καμπτομένῃ, καὶ ἑκούσιον ἵππον ἐλαύνων </l>
<l n="276">φειδομένῃ παλάμῃ τεχνήμονι βαιὸν ἱμάσσει,</l>
<l n="277">ὄμμα βαλὼν κατόπισθε, παρελκομένου δὲ προσώπου</l>
<l n="278">δίφρον ὀπισθοπόροιο φυλάσσεται ἡνιοχῆος·</l>
<l n="279">ὣς τότε Νηρεΐδες διερὴν περὶ νύσσαν ἀγῶνος</l>
<l n="280">ἰχθύας ὠκυπόροισιν ἐοικότας ἤλασαν ἵπποις. </l>
<l n="281">ἄλλη δʼ ἀντικέλευθον ἁλίδρομον εἶχε πορείην </l>
<l n="283">ἡνίοχος δελφῖνος ὑπερκύψασα θαλάσσης, </l>
<l n="282">νώτῳ δʼ ἰχθυόεντι καθιππεύουσα γαλήνης </l>
<l n="284">ὑγρομανῆ δρόμον εἶχε· μανεὶς δέ τις ὑγρὸς ὁδίτης </l>
<l n="285">μεσσοφανὴς δελφῖνας ὁμόζυγας ἔσχισε δελφίς. </l>
<l n="286">καὶ ποταμοὶ κελάδησαν ἐς ὑσμίνην Διονύσου</l>
<l n="287">θαρσύνοντες ἄνακτα, καὶ ἀενάων ἀπὸ λαιμῶν</l>
<l n="288">ὑδατόεν μύκημα κεχηνότος Ὠκεανοῖο</l>
<l n="289">ἄγγελος ὑσμίνης Ποσιδήιος ἔβρεμε σάλπιγξ·</l>
<l n="290">καὶ πελάγη κυρτοῦτο συναιχμάζοντα τριαίνῃ· </l>
<l n="291">Ἰκαρίῳ Μυρτῷος ἐπέτρεχεν, ἀγχιφανὴς δὲ</l>
<l n="292">ἑσπερίῳ Σαρδῷος, Ἴβηρ ἐπεσύρετο Κελτῷ</l>
<l n="293">οἰδαίνων πελάγεσσι, καὶ ἠθάδι δίζυγι πόντῳ</l>
<l n="294">Βόσπορος ἀστήρικτος ἐμίγνυε καμπύλον ὕδωρ,</l>
<l n="295">Αἰγαίου δὲ ῥέεθρα συναιθύσσοντες ἀέλλῃ</l>
<l n="296">Ἰονίης κενεῶνες ἐμαστίζοντο θαλάσσης</l>
<l n="297">συζυγέες, Σικελῆς δὲ παρὰ σφυρὰ θυιάδος ἅλμης</l>
<l n="298">κύμασι πυργωθεῖσα συνέκτυπεν Ἀδριὰς ἅλμη</l>
<l n="299">ἀγχινεφής· καὶ κόχλον ἑλὼν ὑπὸ Σύρτιος ὕδωρ</l>
<pb id="v.3.p.288"/>
<l n="300">εἰναλίῃ σάλπιγγι Λίβυς μυκήσατο Νηρεύς· </l>
<l n="301">καί τις ἀναΐξας ῥοθίων χερσαῖος ὁδίτης</l>
<l n="302">εἰς σκοπιὴν πόδα λαιὸν ἐρείσατο, δεξιτερῷ δὲ</l>
<l n="303">οὕρεος ἄκρα κάρηνα ταμὼν ἐνοσίχθονι ταρσῷ</l>
<l n="304">μαινάδος ἀψαύστοιο κατηκόντιζε καρήνου·</l>
<l n="305">καὶ βυθίῳ τριόδοντι καταιχμάζων Διονύσου </l>
<l n="306">ἅλμασι μητρῴοισιν ἐβακχεύθη Μελικέρτης.</l>
<l n="307">Βασσαρίδων δὲ φάλαγγες ἐπεστρατόωντο κυδοιμῷ,</l>
<l n="308">ὧν ἡ μὲν δονέουσα μετήλυδα βότρυν ἐθείρης</l>
<l n="309">εἰς μόθον ὑδατόεντα κορύσσετο φοντάδι λύσσῃ,</l>
<l n="310">ἄστατος οἰστρηθεῖσα ποδῶν βητάρμονι παλμῷ· </l>
<l n="311">ἡ δὲ Σάμου Θρήισσαν ὑπὸ σπήλυγγα Καβείρων</l>
<l n="312">νασσαμένη Λιβάνοιο παρεσκίρτησεν ἐρίπνῃ,</l>
<l n="313">βάρβαρον αἰθύσσουσα μέλος Κορυβαντίδος ἠχοῦς·</l>
<l n="314">ἄλλη ἀπὸ Τμώλοιο λεχωίδος ὕψι λεαίνης</l>
<l n="315">ἄρσενα μιτρώσασα κόμην ὀφιώδεϊ δεσμῷ, </l>
<l n="316">Μαιονὶς ἀκρήδεμνος ὑπεβρυχᾶτο Μιμαλλών,</l>
<l n="317">καὶ ποδὸς ἴχνος ἔπηξε μετήορον ὑψόθεν ὄχθης,</l>
<l n="318">μιμηλαῖς γενύεσσιν ὑπαφριόωσα θαλάσσῃ.</l>
<l n="319">Σειληνοὶ δὲ Κίλισσαν ἀναβλύζοντες ἐέρσην</l>
<l n="320">Μυγδονίων ἐλατῆρες ἐθωρήσσοντο λεόντων, </l>
<l n="321">καὶ βυθίῳ καναχηδὸν ἐπισκιρτῶντες ὁμίλῳ</l>
<l n="322">ἀμπελόεν παλάμῃσιν ἀνέσχεθον ἔρνος Ἐνυοῦς,</l>
<l n="323">καὶ παλάμας τανύσαντο λεοντείην ἐπὶ δειρὴν</l>
<l n="324">δραξάμενοι πλοκαμῖδος, ἀμαιμακέτους δὲ φορῆας</l>
<l n="325">θαρσαλέοι λασίοισιν ἀνεκρούσαντο χαλινοῖς. </l>
<l n="326">ἁρπάξας δὲ τένοντα χαραδρήεντος ἐναύλου</l>
<l n="327">Σειληνὸς πολέμιζε Παλαίμονι, φοιταλέην δὲ</l>
<l n="328">ἔγχεϊ κισσήεντι διʼ ὕδατος ἤλασεν Ἰνώ.</l>
<l n="329">ἄλλῳ δʼ ἄλλος ἔριζε· καὶ οὐκ ᾐδέσσατο Βάκχη</l>
<l n="330">θύρσῳ ἀκοντιστῆρι καταΐσσουσα τριαίνης, </l>
<pb id="v.3.p.290"/>
<l n="331">Βάκχη θῆλυς ἐοῦσα· προασπίζων δὲ θαλάσσης</l>
<l n="332">Πανὶ φιλοσκοπέλῳ μετανάστιος ἤρισε Νηρεὺς</l>
<l n="333">πήχεϊ παφλάζοντι· δαφοινήεντι δὲ κισσῷ</l>
<l n="334">δαίμονα Παλληναῖον ὀρεστιὰς ἤλασε Βάκχη,</l>
<l n="335">οὐ δέ μιν ἐστυφέλιξεν· ἐπερχόμενον δὲ Λυαίῳ </l>
<l n="336">Γλαῦκον ἀκοντιστῆρι Μάρων ἀπεσείσατο θύρσῳ.</l>
<l n="337">ὑψινεφὴς δʼ ἐλέφας μελέων ἐνοσίχθονι παλμῷ</l>
<l n="338">δινεύων στατὸν ἴχνος ἀκαμπέι γούνατος ὀγκῷ</l>
<l n="339">χείλεσι μηκεδανοῖσι χαμευνάδι μάρνατο φώκῃ·</l>
<l n="340">καὶ Σάτυροι ῥώοντο κυβιστητῆρι κυδοιμῷ </l>
<l n="341">ταυροφυεῖς κεράεσσι πεποιθότες, ἐσσυμένων δὲ</l>
<l n="342">ἀλλοφανὴς κεχάλαστο διʼ ἰξύος ὄρθιος οὐρή.</l>
<l n="343">Σειληνῶν δὲ φάλαγγες ἐπέρρεον, ὧν ὁ μὲν αὐτῶν</l>
<l n="344">ποσσὶ διχαζομένοις ἐποχημένος ἰξύι ταύρου</l>
<l n="345">συμπλεκέων ἔθλιψε μέλος διδυμόθροον αὐλῶν. </l>
<l n="346">καὶ πλοκάμους βαλίῃσι συναιθύσσουσα θυέλλαις</l>
<l n="347">Μυγδονὶς ἐκροτάλιζεν ὁμόζυγα κύμβαλα Βάκχη,</l>
<l n="348">καὶ λοφιὴν ἐπίκυρτον ἐμάστιε λυσσάδος ἄρκτου</l>
<l n="349">θηρὸς ὑποβρυχίης ἀντώπιον· ἀγροτέρη δὲ</l>
<l n="350">πόρδαλις οὐρεσίφοιτος ἐλαύνετο κέντορι θύρσῳ. </l>
<l n="351">καί τις ἀμερσινόοιο κατάσχετος ἅλματι λύσσης</l>
<l n="352">ἴχνεσιν ἀβρέκτοισιν ἐπεσκίρτησε θαλάσσῃ,</l>
<l n="353">οἷα Ποσειδάωνος ἐπισκαίρουσα καρήνῳ·</l>
<l n="354">λὰξ ποδὶ κύματα τύψεν, ἐπηπείλησε δὲ πόντῳ</l>
<l n="355">σιγαλέῳ, καὶ κωφὸν ὕδωρ ἐπεμάστιε θύρσῳ </l>
<l n="356">Βασσαρὶς ὑγροφόρητος· ἀπὸ πλοκάμοιο δὲ νύμφης</l>
<l n="357">ἀφλεγέος σελάγιζε κατʼ αὐχένος αὐτόματον πῦρ,</l>
<l n="358">θάμβος ἰδεῖν. κινυρὴ δὲ παρʼ ᾐόνι γείτονι πόντῳ</l>
<l n="359">φύλοπιν εἰσορόωσα θαλασσομόθου Διονύσου</l>
<l n="360">αἰνοπαθὴς Ψαμάθη πολυταρβέα ῥήξατο φωνήν· </l>
<l n="361">‘Εἰ Θέτιδος χάριν οἶσθα καὶ εὐπαλάμου Βριαρῆος,</l>
<pb id="v.3.p.292"/>
<l n="362">εἰ μάθες Αἰγαίωνα τεῶν χραισμήτορα θεσμῶν,</l>
<l n="363">Ζεῦ ἄνα, Βάκχον ἔρυκε μεμηνότα· μηδὲ νοήσω</l>
<l n="364">δουλοσύνην Νηρῆος ἐπὶ Γλαύκοιο τελευτῇ·</l>
<l n="365">μὴ Θέτις αἰολόδακρυς ὑποδρήσσειε Λυαίῳ, </l>
<l n="366">δμωίδα μή μιν ἴδοιμι παρὰ Βρομίῳ, χθόνα Λυδῶν</l>
<l n="367">ὀψομένην μετὰ πόντον, Ἀχιλλέα, Πηλέα, Πύρρον,</l>
<l n="368">υἱωνόν, πόσιν, υἷα μιῇ στενάχουσαν ἀνίῃ·</l>
<l n="369">Λευκοθέην δʼ ἐλέαιρε γοήμονα, τῆς παρακοίτης</l>
<l n="370">υἷα λαβὼν ἐδάιξε, τὸν ἀστόργοιο τοκῆος </l>
<l n="371">παιδοφόνοι γλωχῖνες ἐδαιτρεύσαντο μαχαίρης.’</l>
<l n="372">ὣς φαμένης ἤκουσε διʼ αἰθέρος ὑψιμέδων Ζεύς,</l>
<l n="373">καὶ Βερόης ὑμέναιον ἐπέτρεπεν ἐννοσιγαίῳ,</l>
<l n="374">καὶ μόθον ἐπρήυνε γαμοστόλον·οὐρανόθεν γὰρ</l>
<l n="375">νυμφιδίην ἀτέλεστον ἀναστέλλοντες Ἐνυὼ </l>
<l n="376">Βάκχον ἀπειλητῆρες ἐκυκλώσαντο κεραυνοί.</l>
<l n="377">καὶ θεὸς ἀμπελόεις γαμίῳ δεδονημένος ἰῷ</l>
<l n="378">κούρην μὲν μενέαινε· πατὴρ δέ μιν ὑψιμέδων Ζεὺς</l>
<l n="379">βρονταίης ἀνέκοπτε μέλος σάλπιγγος ἀράσσων,</l>
<l n="380">καὶ πόθον ὑσμίνης ἀνεσείρασε πάτριος ἠχώ. </l>
<l n="381">ὀκναλέοις δὲ πόδεσσιν ἐχάζετο νωθρὸς ὁδίτης,</l>
<l n="382">στυγνὸς ὀπισθοβόλῳ δεδοκημένος ὄμματι κούρην·</l>
<l n="383">οὔασι δʼ αἰδομένοισιν ἀειδομένων ἐνὶ πόντῳ</l>
<l n="384">ζῆλον ἔχων ἤκουεν Ἀμυμώνης ὑμεναίων.</l>
<l n="385">καὶ γάμον ἡμιτέλεστον ἁλίβρομος ἤπυε σύριγξ, </l>
<l n="386">καὶ δονέων ἄσβεστον ἐν ὕδασι νυμφίδιον πῦρ</l>
<l n="387">παστὸν Ἀμυμώνης θαλαμηπόλος ἤπυε Νηρεύς,</l>
<l n="388">καὶ μέλος ἔπλεκε Φόρκυς· ὁμοζήλῳ δὲ πορείῃ</l>
<l n="389">Γλαῦκος ἀνεσκίρτησεν, ἐβακχεύθη Μελικέρτης·</l>
<l n="390">καὶ ζυγίην Γαλάτεια διακρούουσα χορείην </l>
<l n="391">ἄστατος ὀρχηστῆρι ποδῶν ἐλελίζετο παλμῷ,</l>
<l n="392">καὶ γάμιον μέλος εἶπεν, ἐπεὶ μάθε καλὰ λιγαίνειν</l>
<l n="393">ποιμενίῃ σύριγγι διδασκομένη Πολυφήμου.</l>
<pb id="v.3.p.294"/>
<l n="394">καὶ Βερόης διεροῖσιν ὁμιλήσας ὑμεναίοις</l>
<l n="395">νυμφίος ἐννοσίγαιος ἐφίλατο πατρίδα νύμφης· </l>
<l n="396">καὶ Βερόης ναέτῃσιν ἑῆς κειμήλιον εὐνῆς</l>
<l n="397">Ἄρεος εἰναλίοιο θαλασσαίην πόρε νίκην.</l>
<l n="398">καὶ γάμος ὄλβιος ἦεν, ἐπεὶ βυθίῳ παρὰ παστῷ</l>
<l n="399">ἄξιον ἕδνον Ἔρωτος Ἄραψ ἐκομίσσατο Νηρεύς,</l>
<l n="400">Ἡφαίστου σοφὸν ἔργον, Ὀλύμπια δαίδαλα, νύμφῃ, </l>
<l n="401">ὁρμὸν ἄγων κάλυκάς τε φέρων ἕλικάς τε τιταίνων,</l>
<l n="402">ὁππόσα Νηρεΐδεσσιν ἀμιμήτῳ κάμε τέχνῃ</l>
<l n="403">Λήμνιος ἐργοπόνος παρὰ κύμασι <note n="1" place="unspecified" anchored="yes">A gap in M and other MSS,: F2 reads ku/masi, Graefe, follosed by Ludsich, restores *ku/pridi.</note> καὶ μέσον ἅλμης</l>
<l n="404">ἔμπυρον ἄκμονα πάλλεν ὑποβρυχίην τε πυράγρην,</l>
<l n="405">φυσαλέου χοάνοιο περίδρομον ἄσθμα τιταίνων </l>
<l n="406">ποιητοῖς ἀνέμοισιν, ἀναπτομένης δὲ καμίνου</l>
<l n="407">ἐν ῥοθίοις ἄσβεστον ἐβόμβεεν ἐνδόμυχον πῦρ.</l>
<l n="408">Νηρεὺς μὲν τάδε δῶρα πολύτροπα, δῶκε δὲ κούρῃ</l>
<l n="409">Περσικὸς Εὐφρήτης πολυδαίδαλον εἶδος ἀράχνης·</l>
<l n="410">χρυσὸν Ἴβηρ πόρε Ῥῆνος· ἐχεκτεάνων δὲ μετάλλων </l>
<l n="411">ἤλυθεν εἴκελα δῶρα γέρων Πακτωλὸς ἀείρων</l>
<l n="412">χερσὶ φυλασσομένῃσιν, ὅτι πρόμον ἔτρεμε γείτονα Ῥείην</l>
<l n="413">Βάκχον ἑὸν βασιλῆα, καὶ ἔτρεμε γείτονα Ῥείην</l>
<l n="414">Μυγδονίης πολιοῦχον ἑῆς χθονός· Ἠριδανὸς δὲ</l>
<l n="415">Ἡλιάδων ἤλεκτρα ῥυηφενέων ἀπὸ δένδρων </l>
<l n="416">δῶρα πόρε στίλβοντα· καὶ ἀργυρέης ἀπὸ πέτρης</l>
<l n="417">Στρυμὼν ὅσσα μέταλλα καὶ ὁππόσα Γεῦδις ἀείρει,</l>
<l n="418">ἕδνον Ἀμυμώνῃ δωρήσατο κυανοχαίτης.</l>
<l n="419">ὣς ὁ μὲν ἀρτιχόρευτος ὑποβρυχίῳ παρὰ παστῷ</l>
<l n="420">γήθεεν ἐννοσίγαιος· ἀμειδήτῳ δὲ Λυαίῳ </l>
<l n="421">γνωτὸς Ἔρως φθονέοντι παρήγορον ἴαχε φωνήν·</l>
<pb id="v.3.p.296"/>
<l n="422">‘Νυμφοκόμῳ, Διόνυσε, τί μέμφεαι εἰσέτι κεστῷ;</l>
<l n="423">οὐ Βρομίῳ Βερόης γάμος ἔπρεπεν, ἀλλὰ θαλάσσης</l>
<l n="424">ἄρμενος ἦν γάμος οὗτος, ὅτι βρυχίης Ἀφροδίτης</l>
<l n="425">παῖδα λαβὼν ἔζευξα θαλασσοπόρῳ παρακοίτῃ· </l>
<l n="426">ἁβροτέρην δʼ ἐφύλαξα τεοῖς θαλάμοις Ἀριάδνην,</l>
<l n="427">ἐκ γενεῆς Μίνωος ὁμόγνιον· οὐτιδανὴν δὲ</l>
<l n="428">πόντιον αἷμα φέρουσαν Ἀμυμώνην λίπε πόντῳ.</l>
<l n="429">ἀλλὰ λιπὼν Λιβάνοιο λόφον καὶ Ἀδώνιδος ὕδωρ</l>
<l n="430">ἵξεαι εἰς Φρυγίην εὐπάρθενον, ἧχί σε μίμνει </l>
<l n="431">ἄβροχον Ἠελίοιο λέχος Τιτηνίδος Αὔρης·</l>
<l n="432">καὶ στέφος ἀσκήσασα μάχης καὶ παστάδα κούρης</l>
<l n="433">Θρῄκη νυμφοκόμος σε δεδέξεται, ἧχι καὶ αὐτὴ</l>
<l n="434">Παλλήνη καλέει σε δορυσσόος, ἧς παρὰ παστῷ</l>
<l n="435">ἀθλοφόρον γαμίοισι περιστέψω σε κορύμβοις </l>
<l n="436">ἱμερτὴν τελέσαντα παλαισμοσύνην Ἀφροδίτης.’</l>
<l n="437">τοῖα γυναιμανέοντι κασιγνήτῳ φάτο Βάκχῳ</l>
<l n="438">θοῦρος Ἔρως· πτερύγων δὲ πυρώδεα βόμβον ἰάλλων</l>
<l n="439">ἠερίῃ νόθος ὄρνις ἀνῃώρητο πορείῃ,</l>
<l n="440">καὶ Διὸς εἰς δόμον ἦλθεν. ἀπʼ Ἀσσυρίοιο δὲ κόλπου </l>
<l n="441">ἁβροχίτων Διόνυσος ἀνήιεν εἰς χθόνα Λυδῶν</l>
<l n="442">Πακτωλοῦ παρὰ πέζαν, ὅπῃ χρυσαυγέι πηλῷ</l>
<l n="443">ἀφνειῆς τιτάνοιο μέλαν φοινίσσεται ὕδωρ·</l>
<l n="444">Μαιονίης δʼ ἐπέβαινε, καὶ ἵστατο μητέρι Ῥείῃ</l>
<l n="445">Ἰνδῴης ὀρέγων βασιλήια δῶρα θαλάσσης. </l>
<l n="446">καλλείψας δὲ ῥέεθρα βαθυπλούτου ποταμοῖο</l>
<l n="447">καὶ Φρύγιον κενεῶνα καὶ ἁβροβίων γένος ἀνδρῶν</l>
<l n="448">Ἀρκτῴην παρὰ πέζαν ἑὴν ἐφύτευσεν ὀπώρην,</l>
<l n="449">Εὐρώπης πτολίεθρα μετʼ Ἀσίδος ἄστεα βαίνων.</l>
</div1>
<pb id="v.3.p.298"/>
<div1 type="book" n="44">
<argument>
<l n="1">τεσσαρακοστὸν ὕφηνα τὸ τέτρατον, ἧχι γυναῖκας</l>
<l n="2">δέρκεο μαινομένας καὶ Πενθέος ὄγκον ἀπειλῆς.</l>
</argument>
<l n="1">ἤδη δʼ Ἰλλυρίης Δαυλάντιον ἔθνος ἀρούρης</l>
<l n="2">καὶ πέδον Αἱμονίης καὶ Πήλιον ἄκρον ἐάσας</l>
<l n="3">Ἑλλάδος ἐγγὺς ἵκανε, καὶ Ἀονίῃ παρὰ πέζῃ</l>
<l n="4">στῆσε χορούς. ἀίων δὲ μέλος μυκήτορος αὐλοῦ</l>
<l n="5">Πανὶ Ταναγραίῳ θιάσους ἐστήσατο ποιμήν· </l>
<l n="6">καὶ κρήνη κελάδησεν, ὅπῃ χθονὸς ἄκρον ἀράξας</l>
<l n="7">ὑγρὸς ὄνυξ ἵππειος ἐπώνυμον ἔγλυφεν ὕδωρ·</l>
<l n="8">Ἀσωπὸς δʼ ἐχόρευε πυρίπνοα χεύματα σύρων</l>
<l n="9">καὶ προχοὰς ἐλέλιξε· σὺν Ἰσμηνῷ δὲ τοκῆι</l>
<l n="10">κυκλάδας αἰθύσσουσα ῥοὰς ὠρχήσατο Δίρκη. </l>
<l n="11">καί ποτέ τις δρυόεντος ἀναΐξασα κορύμβου</l>
<l n="12">ἡμιφανὴς ἐλίγαινεν Ἁμαδρυὰς ὑψόθι δένδρου,</l>
<l n="13">οὔνομα κυδαίνουσα κορυμβοφόρου Διονύσου·</l>
<l n="14">πηγαίη δʼ ὁμόφωνος ἀσάμβαλος ἴαχε Νύμφη.</l>
<l n="15">καὶ κτύπος οὐρεσίφοιτος ἀδεψήτοιο βοείης </l>
<l n="16">Πενθέος ἀσπόνδοισιν ἐπεσμαράγησεν ἀκουαῖς·</l>
<l n="17">οἰνοφόρῳ δʼ ἀθέμιστος ἄναξ ἐπεχώσατο Βάκχῳ,</l>
<l n="18">καὶ στρατιὴν ἐκόρυσσε μαχήμονα, κέκλετο δʼ ἀστοῖς</l>
<pb id="v.3.p.300"/>
<l n="19">ἄστεος ἑπταπόροιο περιφράξαι πυλεῶνας·</l>
<l n="20">οἱ μὲν ἐπεκλήισσαν ἀμοιβαδίς, ἐξαπίνης δὲ </l>
<l n="21">αὐτόματοι κληῖδες ἀνωίγνυντο πυλάων,</l>
<l n="22">καὶ δολιχοὺς πυλεῶνι μάτην ἐπέβαλλον ὀχῆας</l>
<l n="23">ἠερίοις θεράποντες ἐριδμαίνοντες ἀήταις.</l>
<l n="24">οὐ τότε τις πυλαωρὸς ἰδὼν ἀνεσείρασε Βάκχην·</l>
<l n="25">Σειληνοὺς δὲ γέροντας ἀτευχέας ἀσπιδιῶται </l>
<l n="26">ἔτρεμον αἰχμητῆρες· ὁμογλώσσῳ δʼ ἀλαλητῷ</l>
<l n="27">κεκλομένου βασιλῆος ἀφειδήσαντες ἀπειλῆς</l>
<l n="28">πολλάκις ὠρχήσαντο, σὺν εὐτύκτοις δὲ βοείαις</l>
<l n="29">κυκλάδος ἐστήσαντο σακεσπάλον ἅλμα χορείης, </l>
<l n="33">ἀντίτυπον μίμημα φιλοσμαράγων Κορυβάντων. </l>
<l n="30">φρικαλέαι δʼ ἰάχησαν ἐν οὔρεσι λυσσάδες ἄρκτοι· </l>
<l n="31">καὶ γένυν αἰθύσσουσα καὶ ὑψιπότητον ἐρωὴν </l>
<l n="32">πόρδαλις ᾐώρητο· λέων δέ τις ἁβρὸν ἀθύρων </l>
<l n="34">μειλίχιον βρύχημα συνήλικι πέμπε λεαίνῃ. </l>
<l n="35">ἤδη δʼ αὐτοέλικτος ἐσείετο Πενθέος αὐλὴ </l>
<l n="36">ἀκλινέων σφαιρηδὸν ἀναΐσσουσα θεμέθλων·</l>
<l n="37">καὶ πυλεὼν δεδόνητο θορὼν ἐνοσίχθονι παλμῷ,</l>
<l n="38">πήματος ἐσσομένοιο προάγγελος· αὐτόματος δὲ</l>
<l n="39">λάινος Ὀγκαίης ἐλελίζετο βωμὸς Ἀθήνης,</l>
<l n="40">ὅν ποτε Κάδμος ἔδειμεν, ὅτε βραδυπειθέι ῥιπῇ </l>
<l n="41">μόσχου πυργοδόμοιο φερέπτολις ὤκλασε χηλή·</l>
<l n="42">ἀμφὶ δὲ θεῖον ἄγαλμα πολισσούχοιο θεαίνης</l>
<l n="43">αὐτομάτῃ ῥαθάμιγγι θεόσσυτος ἔβλυεν ἱδρὼς</l>
<l n="44">δεῖμα φέρων ναέτῃσι· καὶ ἐκ ποδὸς ἄχρι καρήνου</l>
<l n="45">ἄγγελος ἐσσομένων βρέτας Ἄρεος ἔρρεε λύθρῳ. </l>
<l n="46">καὶ ναέται δεδόνηντο· φόβῳ δʼ ἐλελίζετο μήτηρ</l>
<l n="47">Πενθέος αὐχήεντος, ἐβακχεύθη δὲ μενοινῇ,</l>
<l n="48">μνησαμένη προτέροιο δαφοινήεντος ὀνείρου</l>
<l n="49">πικρὰ προθεσπίζοντος, ἐπεὶ πάρος ὑψόθι λέκτρων</l>
<l n="50">ἐξ ὅτε κοιρανίην πατρώιον ἥρπασε Πενθεύς, </l>
<pb id="v.3.p.302"/>
<l n="51">πάννυχον ὑπναλέοις ὀάροις εὕδουσαν Ἀγαύην</l>
<l n="52">φάσματα μιμηλοῖο διεπτοίησεν ὀνείρου,</l>
<l n="53">ἀπλανέος θρῴσκοντα διʼ εὐκεράου πυλεῶνος·</l>
<l n="54">ἔλπετο γὰρ Πενθῆα χοροίτυπον ἁβρὸν ὁδίτην</l>
<l n="55">ἄρσενα κοσμήσαντα γυναικείῳ χρόα πέπλῳ </l>
<l n="56">ῥῖψαι πορφυρόνωτον ἐπὶ χθόνα φᾶρος ἀνάκτων,</l>
<l n="57">θύρσον ἐλαφρίζοντα καὶ οὐ σκήπτροιο φορῆα·</l>
<l n="58">καί μιν ἰδεῖν ἐδόκησε πάλιν Καδμηὶς Ἀγαύη</l>
<l n="59">ἑζόμενον σκιεροῖο μετάρσιον ὑψόθι δένδρου·</l>
<l n="60">καὶ φυτὸν ὑψικάρηνον, ὅπῃ θρασὺς ἕζετο Πενθεύς, </l>
<l n="61">θῆρες ἐκυκλώσαντο, καὶ ἄγριον εἶχον ἐρωὴν</l>
<l n="62">δένδρον ἀπειλητῆρι μετοχλίζοντες ὀδόντι,</l>
<l n="63">τρηχαλέαις γενύεσσι· τινασσομένοιο δὲ δένδρου</l>
<l n="64">κύμβαχος αὐτοκύλιστος ἕλιξ δινεύετο Πενθεύς,</l>
<l n="65">καί μιν ἐδηλήσαντο δεδουπότα λυσσάδες ἄρκτοι· </l>
<l n="66">ἀγροτέρη δὲ λέαινα καταΐσσουσα προσώπου</l>
<l n="67">πρυμνόθεν ἔσπασε χεῖρα, καὶ ἄσχετα μαινομένη θὴρ</l>
<l n="68">ἡμιτόμου Πενθῆος ἐρεισαμένη πόδα λαιμῷ</l>
<l n="69">θηγαλέοις ὀνύχεσσι διέθρισεν ἀνθερεῶνα,</l>
<l n="70">αἱμαλέον δὲ κάρηνον ἐκούφισεν ἅρπαγι ταρσῷ </l>
<l n="71">οἰκτρὰ δαϊζομένου, καὶ ἐδείκνυε μάρτυρι Κάδμῳ</l>
<l n="72">παλλομένη, βροτέην δʼ ἀλιτήμονα ῥήξατο φωνήν·</l>
<l n="73">‘Εἰμὶ τεὴ θυγάτηρ θηροκτόνος· εἰμὶ δὲ μήτηρ</l>
<l n="74">Πενθέος ὀλβίστοιο, τεὴ φιλότεκνος Ἀγαύη.</l>
<l n="75">τηλίκον ὤλεσα θῆρα· λεοντοφόνοιο δὲ νίκης </l>
<l n="76">δέχνυσο τοῦτο κάρηνον ἐμῆς πρωτάγριον ἀλκῆς·</l>
<l n="77">τηλίκον οὔ ποτε θῆρα κατέκτανε σύγγονος Ἰνώ,</l>
<l n="78">οὐ κτάνεν Αὐτονόη· σὺ δὲ σύμβολα παιδὸς Ἀγαύης</l>
<l n="79">πῆξον ἀριστοπόνοιο τεοῦ προπάροιθε μελάθρου.’</l>
<l n="80">τοῖον ὄναρ βλοσυρωπὸν ὑπόχλοος εἶδεν Ἀγαύη. </l>
<l n="81">ἔνθεν ἐριπτοίητος ἀπωσαμένη πτερὸν Ὕπνου,</l>
<pb id="v.3.p.304"/>
<l n="82">ὀρθρινὴ καλέσασα θεηγόρον υἷα Χαρικλοῦς,</l>
<l n="83">μάντιας ἐσσομένων φονίους ἐδίδαξεν ὀνείρους·</l>
<l n="84">Τειρεσίας δʼ ἐκέλευσε θεοπρόπος ἄρσενα ῥέξαι</l>
<l n="85">ταῦρον, ἀοσσητῆρα δαφοινήεντος ὀνείρου, </l>
<l n="86">Ζηνὸς ἀλεξικάκοιο θεοκλήτῳ παρὰ βωμῷ,</l>
<l n="87">μηκεδανῆς ἐλάτης παρὰ δένδρεον, ἧχι Κιθαιρὼν</l>
<l n="88">πέπταται ὑψικάρηνος· Ἁμαδρυάδεσσι δὲ Νύμφαις</l>
<l n="89">θῆλυν ὄιν σήμαινε θυηπολέειν παρὰ λόχμῃ.</l>
<l n="90">ἔγνω δʼ ἔμφρονα θῆρα καὶ ἀγρώσσουσαν Ἀγαύην </l>
<l n="91">γαστρὸς ἑῆς ὠδῖνα καὶ ὠλεσίτεκνον ἀγῶνα</l>
<l n="92">καὶ κεφαλὴν Πενθῆος· ἐν ἀφθόγγῳ δὲ σιωπῇ</l>
<l n="93">κρύψεν ὀνειρείης ἀπατήλιον εἰκόνα νίκης,</l>
<l n="94">Πενθέα μὴ βαρύμηνιν ἑὸν βασιλῆα χαλέψῃ.</l>
<l n="95">πειθομένη δὲ γέροντι σοφῷ φιλότεκνος Ἀγαύη </l>
<l n="96">εἰς ὄρος ὑψικάρηνον ὁμόστολος ἤιε Κάδμῳ</l>
<l n="97">Πενθέος ἑσπομένοιο· καὶ εὐκεράῳ παρὰ βωμῷ</l>
<l n="98">θῆλυν ὄιν κερόεντι συνέμπορον ἄρσενι ταύρῳ,</l>
<l n="99">ἧχι Διὸς πέλεν ἄλσος ὀρειάδος ἔμπλεον ὕλης,</l>
<l n="100">Ζηνὶ καὶ Ἁδρυάδεσσι μίαν ξύνωσε θυηλὴν </l>
<l n="101">Κάδμος Ἀγηνορίδης, θεοτερπέα βωμὸν ἀνάψας,</l>
<l n="102">ῥέζων ἀμφοτέροισιν· ἀναπτομένοιο δὲ πυρσοῦ</l>
<l n="103">κνίση μὲν περίφοιτος ἕλιξ συνενήχετο καπνῷ</l>
<l n="104">εὐόδμῳ στροφάλιγγι, δαϊζομένου δʼ ἄρα ταύρου</l>
<l n="105">ὄρθιος αἱμαλέης αὐτόσσυτος αὐλὸς ἐέρσης </l>
<l n="106">χεῖρας ἐρευθιόωντι φόνῳ πόρφυρεν Ἀγαύης <gap/>
</l>
<l n="107">αὐχένιον δὲ τένοντα πέριξ στεφανηδὸν ἑλίξας</l>
<l n="108">οἰδαλέην ἐπίκυρτον ἑὴν δοχμώσατο δειρὴν</l>
<l n="109">μείλιχος εἱλικόεντι δράκων μιτρούμενος ὁλκῷ,</l>
<l n="110">στέμματι δʼ ὁλκαίῳ κεφαλὴν κυκλώσατο Κάδμου </l>
<l n="111">πρηῢς ὄφις, καὶ γλῶσσα πέριξ λίχμαζεν ὑπήνην</l>
<l n="112">μειλιχίων φίλον ἰὸν ἀποπτύουσα γενείων</l>
<l n="113">οἰγομένων· καὶ θῆλυς ὄφις μιτρώσατο κόρσην</l>
<pb id="v.3.p.306"/>
<l n="114">Ἁρμονίης ξανθοῖσι περιπλεχθεῖσα κορύμβοις.</l>
<l n="115">καὶ διδύμων ὀφίων πετρώσατο γυῖα Κρονίων, </l>
<l n="116">ὅττι παρʼ Ἰλλυρικοῖο δρακοντοβότου στόμα πόντου</l>
<l n="117">Ἁρμονίη καὶ Κάδμος ἀμειβομένοιο προσώπου</l>
<l n="118">λαϊνέην ἤμελλον ἔχειν ὀφιώδεα μορφήν. </l>
<l n="121">καὶ φόβον ἄλλον ἔχουσα μετὰ προτέρου φόβον ὕπνου </l>
<l n="122">νόστιμος εἰς δόμον ἦλθε σὺν υἱέι καὶ γενετῆρι. </l>
<l n="119">τοῖον ἴδεν ποτὲ φάσμα, καὶ ὀμφήεντος ὀνείρου </l>
<l n="120">μνησαμένη δεδόνητο φόβῳ φιλότεκνος Ἀγαύῃ. </l>
<l n="123">ἤδη δʼ ἑπταπόροιο διʼ ἄστεος ἵπτατο Φήμη </l>
<l n="124">ὄργια κηρύσσουσα χοροπλεκέος Διονύσου·</l>
<l n="125">οὐδέ τις ἦν ἀχόρευτος ἀνὰ πτόλιν· ἀγρονόμων δὲ </l>
<l n="126">εἰαρινοῖς πετάλοισιν ἐμιτρώθησαν ἀγυιαί·</l>
<l n="127">καὶ θάλαμον Σεμέλης χλοερῷ σκιόωσα κορύμβῳ</l>
<l n="128">νυμφιδίου σπινθῆρος ἔτι πνείοντα κεραυνοῦ</l>
<l n="129">αὐτοφυὴς ἐμέθυσσεν ἕλιξ εὐώδεϊ καρπῷ.</l>
<l n="130">φρικτὰ δὲ παπταίνων πολυειδέα θαύματα Βάκχου, </l>
<l n="131">ζῆλον ἔχων ὑπέροπλον, ἄναξ κυμαίνετο Πενθεύς·</l>
<l n="132">καὶ κενεῆς προχέων ὑπερήνορα κόμπον ἀπειλῆς</l>
<l n="133">τοῖον ἔπος δμώεσσιν ἀτάσθαλος ἴαχε Πενθεύς·</l>
<l n="134">‘Λυδὸν ἐμὸν θεράποντα κομίσσατε, θῆλυν ἀλήτην,</l>
<l n="135">δαινυμένου Πενθῆος ὑποδρηστῆρα τραπέζης, </l>
<l n="136">οἰνοδόκῳ ποτὸν ἄλλον διαστάζοντα κυπέλλῳ,</l>
<l n="138">ἢ γλάγος ἢ γλυκὺ χεῦμα <note n="1" place="unspecified" anchored="yes">Ludsich marks a lacuna here.</note>· κασιγνήτην δὲ τεκούσης </l>
<l n="147">Αὐτονόην πληγῇσιν ἀμοιβαίῃσιν ἱμάσσω, </l>
<l n="139">καὶ πλοκάμους τμήξωμεν ἀκερσικόμου Διονύσου· </l>
<l n="140">κύμβαλα δʼ ἠχήεντα διαρρίψαντες ἀήταις </l>
<l n="141">καὶ πάταγον Βερέκυντα καὶ Εὔια τύμπανα Ῥείης</l>
<l n="142">ἕλκετε Βασσαρίδας μανιώδεας, ἕλκετε Βάκχας,</l>
<l n="143">ἀμφιπόλους Βρομίοιο συνήλυδας, ἃς ἐνὶ Θήβῃ</l>
<pb id="v.3.p.308"/>
<l n="144">Ἰσμηνοῦ διεροῖσιν ἀκοντίζοντες ἐναύλοις</l>
<l n="145">Νηίδας Ἀονίαις ποταμηίσι μίξατε Νύμφαις</l>
<l n="145">ἥλικας, Ἁδρυάδας δὲ γέρων δέξαιτο Κιθαιρὼν </l>
<l n="146">ἄλλαις Ἁδρυάδεσσιν ὁμόζυγας ἀντὶ Δυαίου. </l>
<l n="148">ἄξατε πῦρ, θεράποντες, ἐπεὶ ποινήτορι θεσμῷ, </l>
<l n="149">ἐκ πυρὸς εἰ πέλε Βάκχος, ἐγὼ πυρὶ Βάκχον ὀπάσσω·</l>
<l n="150">Ζεὺς Σεμέλην ἐδάμασσεν, ἐγὼ Διόνυσον ὀλέσσω. </l>
<l n="151">εἰ δέ κε πειρήσαιτο καὶ ἡμετέροιο κεραυνοῦ,</l>
<l n="152">γνώσεται, οἷον ἔχω χθόνιον σέλας· οὐρανίου γὰρ</l>
<l n="153">θερμοτέρους σπινθῆρας ἐμὸν λάχεν ἀντίτυπον πῦρ·</l>
<l n="154">σήμερον αἰθαλόεντα τὸν ἀμπελόεντα τελέσσω.</l>
<l n="155">εἰ δὲ μόθον στήσειε μαχήμονα θύρσον ἀείρων, </l>
<l n="156">γνώσεται, οἷον ἔχω χθόνιον δόρυ· καί μιν ὀλέσσω,</l>
<l n="157">οὐ ποδός, οὐ λαγόνων, οὐ στήθεος, οὐ κενεώνων,</l>
<l n="158">ὠτειλὴν μεθέποντα· καὶ οὐ βουπλῆγι δαΐξω</l>
<l n="159">κυρτὰ βοοκραίροιο κεράατα δισσὰ μετώπου,</l>
<l n="160">οὐδὲ διατμήξω μέσον αὐχένος· ἀλλά ἑ τύψω </l>
<l n="161">ἔγχεϊ χαλκείῳ τετορημένον εἰς πτύχα μηροῦ,</l>
<l n="162">ὅττι Διὸς μεγάλοιο γονὴν ἐψεύσατο μηροῦ</l>
<l n="163">καὶ πόλον ὡς ἑὸν οἶκον· ἐγὼ δέ μιν ἀντὶ μελάθρου</l>
<l n="164">ἀντὶ Διός πυλεῶνος ἐνέρτερον Ἄιδι πέμψω,</l>
<l n="165">ἠέ μιν αὐτοκύλιστον ἀλυσκάζοντα καλύψω </l>
<l n="166">κύμασιν Ἰσμηνοῖο, καὶ οὐ χρέος ἐστὶ θαλάσσης.</l>
<l n="167">οὐ δέχομαι βροτὸν ἄνδρα νόθον θεόν· εἰ θέμις εἰπεῖν,</l>
<l n="168">ψεύσομαι, ὡς Διόνυσος, ἐμὸν γένος· οὐκ ἀπὸ Κάδμου</l>
<l n="169">αἷμα φέρω χθονίοιο, πατὴρ δʼ ἐμός, ὄρχαμος ἄστρων,</l>
<l n="170">ἠέλιός με φύτευσε, καί οὐκ ἔσπειρεν Ἐχίων· </l>
<l n="171">τίκτε Σεληναίη με, καὶ οὐκ ἐλόχευσεν Ἀγαύη·</l>
<l n="172">εἰμὶ γένος Κρονίδαο, καὶ αἰθέρος εἰμὶ πολίτης·</l>
<l n="173">οὐρανός ἀστερόφοιτος ἐμὴ πόλις· ἵλατε, Θῆβαι·</l>
<l n="174">Παλλὰς ἐμὴ παράκοιτις, ἐμὴ δάμαρ ἄμβροτος Ἥβη·</l>
<l n="175">Πενθέι μαζόν ὄρεξε μετʼ Ἄρεα δεσπότις Ἥρη, </l>
<pb id="v.3.p.310"/>
<l n="176">καὶ ζαθέη μετὰ Φοῖβον ἐγείνατο Πενθέα Λητώ·</l>
<l n="177">Ἄρτεμιν ἱεμένην νυμφεύσομαι· οὐδέ με φεύγει,</l>
<l n="178">ὥς ποτε Φοῖβον ἔφευγεν ἑῆς μνηστῆρα κορείης,</l>
<l n="179">μῶμον ἀλυσκάζουσα κασιγνήτων ὑμεναίων.</l>
<l n="180">εἰ δέ τεήν Σεμέλην οὐκ ἔφλεγεν οὐρανίη φλόξ, </l>
<l n="181">παιδός ἑῆς διὰ μῶμον ἐὸν δόμον ἔφλεγε Κάδμος,</l>
<l n="182">ἀστεροπὴν δʼ ἐκάλεσσε χαμαιγενὲς ἁπτόμενον πὺρ,</l>
<l n="183">καὶ δαΐδων ὀνόμηνε σέλας σπινθῆρα κεραυνοῦ.’</l>
<l n="184">ὣς φαμένου βασιλῆος ἐπεστρατόωντο μαχηταὶ</l>
<l n="185">ὁπλοφόροι κενεοῖσιν ἐριδμαίνοντες ἀήτατς· </l>
<l n="186">καὶ στρατὸς ἄσπετος ἦεν ἔσω πιτυώδεος ὕλης,</l>
<l n="187">ἴχνια μαστεύοντες ἀθηήτοιο Λυαίου.</l>
<l n="188">ὄφρα μὲν ἐνναέτῃσιν ἄναξ ἐπετέλλετο Πενθεύς,</l>
<l n="189">τόφρα δὲ καὶ Διόνυσος ἀφεγγέα νύκτα δοκεύων</l>
<l n="190">τοῖον ἔπος πρὸς Ὄλυμπον ἀνίαχε κυκλάδι Μήνῃ· </l>
<l n="191">‘Ὦ τέκος Ἠελίοιο, πολύστροφε, παντρόφε Μήνη,</l>
<l n="192">ἅρματος ἀργυρέοιο κυβερνήτειρα Σελήνη,</l>
<l n="193">εἰ σὺ πέλεις Ἑκάτη πολυώνυμος, ἐννυχίη δὲ</l>
<l n="194">πυρσοφόρῳ παλάμῃ δονέεις θιασώδεα πεύκην,</l>
<l n="195">ἔρχεο, νυκτιπόλος, σκυλακοτρόφος, ὅττί σε τέρπει </l>
<l n="196">κνυζηθμῷ γοόωντι κυνοσσόος ἔννυχος ἠχώ·</l>
<l n="197">Αρτεμις εἰ σὺ πέλεις ἐλαφηβόλος, ἐν δὲ κολώναις</l>
<l n="198">νεβροφόνῳ σπεύδουσα συναγρώσσεις Διονύσῳ,</l>
<l n="199">ἔσσο κασιγνήτοιο βοηθόος· ἀρχεγόνου γὰρ</l>
<l n="200">αἷμα λαχὼν Κάδμοιο διώκομαι ἔκτοθι Θήβης, </l>
<l n="201">μητρὸς ἐμῆς Σεμέλης ἀπὸ πατρίδος· ὠκύμορος γὰρ</l>
<l n="202">θνητὸς ἀνὴρ κλονέει με θεημάχος· ὡς νυχίη δὲ</l>
<pb id="v.3.p.312"/>
<l n="203">νυκτελίῳ χραίσμησον ἐλαυνομένῳ Διονύσῳ·</l>
<l n="204">εἰ δὲ σὺ Περσεφόνεια νεκυσσόος, ὑμέτεραι δὲ</l>
<l n="205">ψυχαὶ Ταρταρίοισιν ὑποδρήσσονσι θοώκοις, </l>
<l n="206">νεκρὸν ἴδω Πενθῆα, καὶ ἀχνυμένου Διονύσου</l>
<l n="207">δάκρυον εὐνήσειε τεὸς ψυχοστόλος Ἐρμῆς·</l>
<l n="208">σεῖο δὲ Τισιφόνης μανιώδεος ἠὲ Μεγαίρης</l>
<l n="209">Ταρταρίῃ μάστιγι λαθίφρονα παῦσον ἀπειλὴν</l>
<l n="210">γηγενέος Πενθῆος, ἐπεὶ δυσμήχανος Ἥρη </l>
<l n="211">ὀψίγονον Τιτῆνα νέῳ θώρηξε Λυαίῳ.</l>
<l n="212">ἀλλὰ σὺ φῶτα δάμασσον ἀθέσμιον, ὄφρα γεραίρῃς</l>
<l n="213">ἀρχεγόνου Ζαγρῆος ἐπωνυμίην Διονύσου.</l>
<l n="214">Ζεῦ ἄνα, καὶ σὺ δόκευε μεμηνότος ἀνδρὸς ἀπειλήν·</l>
<l n="215">κλῦθι, πάτερ καὶ μῆτερ· ἐλεγχομένου δὲ Λυαίου </l>
<l n="216">σὴ στεροπὴ γαμίη Σεμέλης τιμήορος ἔστω.’</l>
<l n="217">ὣς φαμένου ταυρῶπις ἀνίαχεν ὑψόθι Μήνη·</l>
<l n="218">‘Νυκτιφαὲς Διόνυσε, φυτηκόμε, σύνδρομε Μήνης,</l>
<l n="219">σῆς σταφυλῆς ἀλέγιζε· μέλει δέ μοι ὄργια Βάκχου,</l>
<l n="220">ὑμετέρων ʽ??ʼτι γαῖα φυτῶν ὠδῖνα πεπαίνει </l>
<l n="221">μαρμαρυγὴν δροσόεσσαν ἀκοιμήτοιο Σελήνης</l>
<l n="222">δεχνυμένη· σὺ δέ, Βάκχε χοροίτυπε, θύρσα τιταίνων</l>
<l n="223">σῆς γενετῆς ἀλέγιζε, καὶ οὐ τρομέεις γένος ἀνδρῶν</l>
<l n="224">ἀδρανέων, οἶς κοῦφος ἀεὶ νόος, ὧν καὶ ἀνάγκῃ</l>
<l n="225">Εὐμενίδων μάστιγες ἀναστέλλουσιν ἀπειλάς. </l>
<l n="226">σὺν σοὶ δυσμενέεσσι κορύσσομαι· ἶσα δὲ Βάκχῳ</l>
<l n="227">κοιρανέω μανίης ἑτερόφρονος· εἰμὶ δὲ Μήνη</l>
<l n="228">Βακχιάς, οὐκ ὅτι μοῦνον ἐν αἰθέρι μῆνας ἑλίσσω,</l>
<l n="229">ἀλλʼ ὅτι καὶ μανίης μεδέω καὶ λύσσαν ἐγείρω.</l>
<pb id="v.3.p.314"/>
<l n="230">οὐ χθονίην σέθεν ὕβριν ἐγὼ νήποινον ἐάσω· </l>
<l n="231">ἤδη γὰρ Λυκόοργος ἀπειλήσας Διονύσῳ,</l>
<l n="232">ὁ πρὶν ἐὼν ταχύγουνος, ὁ Μαινάδας ὀξὺ διώξας,</l>
<l n="233">τυφλὸς ἀλητεύει καὶ δεύεται ἡγεμονῆος.</l>
<l n="234">ἤδη δʼ ἀμφὶ τένοντας Ἐρυθραίων δονακήων</l>
<l n="235">κέκλιται ἔνθα καὶ ἔνθα, τεῆς αὐτάγγελος ἀλκῆς, </l>
<l n="236">Ἰνδῶν νεκρὸς ὅμιλος, ἀναινομένῳ δὲ ῥεέθρῳ</l>
<l n="237">ἄφρονα Δηριαδῆα πατὴρ ἔκρυψεν Ὑδάσπης</l>
<l n="238">ἔγχεϊ κισσήεντι τετυμμένον· αὐτὰρ ὁ φεύγων</l>
<l n="239">πατρῴῳ βαρύθοντι κατηφέι πῖπτε ῥεέθρῳ·</l>
<l n="240">Τυρσηνοὶ δεδάασι τεὸν σθένος, ὁππότε νηῶν </l>
<l n="241">ὄρθιος ἱστὸς ἄμειπτο καὶ ἀμπελόεις πέλεν ὄρπηξ</l>
<l n="242">αὐτοτελής, τὸ δὲ λαῖφος ὑπὸ σκιεροῖσι πετήλοις</l>
<l n="243">ἡμερίδων εὔβοτρυς ἀνηέξητο καλύπτρη,</l>
<l n="244">καὶ πρότονοι σύριζον ἐχιδνήεντι κορύμβῳ</l>
<l n="245">ἰοβόλοι, βροτέην δὲ φυὴν καὶ ἐχέφρονα βολὴν </l>
<l n="246">δυσμενέες ῥίψαντες ἀμειβομένοιο προσώπου</l>
<l n="247">ἀφραδέες δελφῖνες ἐνιπλώουσι θαλάσσῃ·</l>
<l n="248">εἰσέτι κωμάζουσι καὶ ἐν ῥοθίοις Διονύσῳ,</l>
<l n="249">οἷα κυβιστητῆρες ἐπισκαίρουσι γαλήνῃ.</l>
<l n="250">καὶ νέκυς ὑμετέρῳ βεβολημένος ὀξέι θύρσῳ </l>
<l n="251">χεύμασιν Ἀσσυρίοισι καλύπτεται Ἰνδὸς Ὀρόντης,</l>
<l n="252">εἰσέτι δειμαίνων καὶ ἐν ὕδασιν οὔνομα Βάκχου.’</l>
<l n="253">τοῖον ἔπος Βρομίῳ χρυσήνιος ἴαχε δαίμων.</l>
<l n="254">ὄφρα μὲν εἰσέτι Βάκχος ὁμίλεε κυκλάδι Μήνῃ,</l>
<l n="255">τόφρα δὲ καὶ Ζαγρῆι χαριζομένη Διονύσῳ </l>
<l n="256">Περσεφόνη θώρηξεν Ἐρινύας, ἀχνυμένη δὲ</l>
<l n="257">ὀψιγόνῳ χραίσμησε κασιγνήτῳ Διονύσῳ.</l>
<l n="258">αἱ δὲ Διὸς χθονίοιο δυσάντεϊ νεύματι κόρσης <note n="1" place="unspecified" anchored="yes">(??)</note>
</l>
<l n="259">εὐμενίδες Πενθῆος ἐπεστρατόωντο μελάθρῳ,</l>
<l n="260">ὦν ἡ μὲν ζοφεροῖο διαθρῴσκουσα βερέθρου </l>
<l n="261">Ταρταρίην ἐλέλιζεν ἐχιδνήεσσαν Ἱμάσθλην,</l>
<pb id="v.3.p.316"/>
<l n="262">Κωκυτοῦ δὲ ῥέεθρον ἀρύετο καὶ Στυγὸς ὕδωρ,</l>
<l n="263">καὶ χθονίῃ ῥαθάμιγγι δόμους ἔρραινεν Ἀγαύης...</l>
<l n="264">οἶα προθεσπίζοντα γόον καὶ δάκρυα Θήβης·</l>
<l n="265">Ἀκταίην δὲ μάχαιραν ἀπʼ Ἀτθίδος ἤγαγε δαίμων, </l>
<l n="266">ἀρχαίην Ἰτύλοιο μιαιφόνον, ᾗ ποτε μήτηρ</l>
<l n="267">Πρόκνη θυμολέαινα σὺν ἀνδροφόνῳ Φιλομήλῃ</l>
<l n="268">τηλυγέτην ὠδῖνα διατμήξασα σιδήρῳ</l>
<l n="269">παιδοβόρῳ Τηρῆι φίλην δαιτρεύσατο φορβήν·</l>
<l n="270">κείνην χειρὶ φέρουσα φόνων ὀχετηγὸν Ἐρινὺς </l>
<l n="271">ἀρχεκάκοις ὀνύχεσσι διαγλύψασα κονίην</l>
<l n="272">Ἀττικὸν ἔκρυφεν ἆορ ὀρεσσιφύτῳ παρὰ ῥίζῃ</l>
<l n="273">μηκεδανῆς ἐλάτης, ᾗ Μαινάδες, ὁππόθι Πενθεὺς</l>
<l n="274">μέλλε θανεῖν ἀκάρηνος· ἐπαμήσασα δὲ κόχλῳ</l>
<l n="275">Γοργόνος ἀρτιφόνοιο νεόρρυτον αἷμα Μεδούσης </l>
<l n="276">πορφυρέαις ἔχρισε Λιβυστίσι δένδρον ἐέρσαις.</l>
<l n="277">καὶ τὰ μὲν ἐν σκοπέλοις τεχνήσατο μαινὰς Ἐρινύς.</l>
<l n="278">ὀρφναίοις δὲ πόδεσσι δόμων ἐπεβήσατο Κάδμου</l>
<l n="279">νυκτιφαὴς Διόνυσος ἔχων ταυρώπιδα μορφήν,</l>
<l n="280">αἰθύσσων Κρονίην μανιώδεα Πανὸς ἱμάσθλην· </l>
<l n="281">βακχεύσας δʼ ἀχάλινον Ἀρισταίοιο γυναῖκα</l>
<l n="282">Αὐτονόην ἐκάλεσσε, καὶ ἴαχε θυιάδι φωνῇ·</l>
<l n="283">‘Ὀλβίη, Αὐτονόη, Σεμέλης πλέον· ἀρτιγάμου γὰρ</l>
<l n="284">υἱέος εἰς ὑμέναιον ἐριδμαίνεις καὶ Ὀλύμπῳ·</l>
<l n="285">αἰθέρος ἥρπασας εὖχος, ἐπεὶ λάχεν ἁβρὸν ἀκοίτην </l>
<l n="286">Ἄρτεμις Ἀκταίωνα καὶ Ἐνδυμίωνα Σελήνη.</l>
<l n="287">οὐ θάνεν Ἀκταίων, οὐκ ἔλλαχε θηρὸς ὀπωπήν,</l>
<l n="288">οὐ στικτῆς ἐλάφοιο τανυγλώχινα κεραίην,</l>
<l n="289">οὐ νόθον εἶδος ἔδεκτο, καὶ οὐκ ἐψεύσατο μορφήν,</l>
<l n="290">οὐ κύνας ἀγρευτῆρας ἑοὺς ἐνόησε φονῆας· </l>
<pb id="v.3.p.318"/>
<l n="291">ἀλλὰ κακογλώσσων στομάτων κενεόφρονι μύθῳ</l>
<l n="292">υἱέος ὑμετέροιο μόρον ψεύσαντο βοτῆρες,</l>
<l n="293">νυμφίον ἐχθαίροντες ἀνυμφεύτοιο θεαίνης.</l>
<l n="294">οἶδα, πόθεν δόλος οὗτος· ἐπʼ ἀλλοτρίοις ὑμεναίοις</l>
<l n="295">εἰς γάμον, εἰς Παφίην ζηλήμονές εἰσι γυναῖκες. </l>
<l n="296">ἀλλὰ θυελλήεντι διαθρῴσκουσα πεδίλῳ</l>
<l n="297">σπεῦδε μολεῖν ἀκίχητος ἐς οὔρεα· κεῖθι μολοῦσα</l>
<l n="298">ὄψεαι Ἀκταίωνα συναγρώσσοντα Λυαίῳ,</l>
<l n="299">Ἄρτεμιν ἐγγὺς ἔχοντα, καὶ αἰόλα δίκτυα θήρης</l>
<l n="300">ἐνδρομίδας φορέοντα, καὶ ἀμφαφόωντα φαρέτρην. </l>
<l n="301">ὀλβίη, Αὐτονόη, Σεμέλης πλέον, ὅττι θεαίνης</l>
<l n="302">εἰς γάμον ἐρχομένης ἑκυρὴ πέλες ἰοχεαίρης·</l>
<l n="303">Ἰνοῦς καλλιτόκοιο μακαρτέρη, ὅττι θεαίνης</l>
<l n="304">σὸς πάις ἔλλαχε λέκτρα, τὰ μὴ λάχεν Ὦτος ἀγήνωρ.</l>
<l n="305">οὐ θρασὺς Ὠρίων πέλε νυμφίος ἰοχεαίρης. </l>
<l n="306">χάρματι δʼ ʽ??ʼβήσας σέθεν υἱέος εἵνεκα νύμφης</l>
<l n="307">κωμάζει σέο Κάδμος ὀρεσσαύλῳ παρὰ παστῷ,</l>
<l n="308">σείων ἠερίοις ἀνέμοις χιονώδεα χαίτην.</l>
<l n="309">ἔγρεο, καὶ σὺ γένοιο γαμοστόλος, εὔλοχε μήτηρ·</l>
<l n="310">ἅρμενος οὗτος Ἔρως, ὅτι νυμφίον Ἄρτεμις ἁγνὴ </l>
<l n="311">υἷα κασιγνήτοιο καὶ οὐ ξένον εἶχεν ἀκοίτην.</l>
<l n="312">ἀλλὰ θεὰ φυγόδεμνος ἐπήν ποτε παῖδα λοχεύσῃ,</l>
<l n="313">υἱέα κουφίζουσα σαόφρονος ἰοχεαίρης</l>
<l n="314">πήχεϊ παιδοκόμῳ ζηλήμονι δεῖξον Ἀγαύῃ.</l>
<l n="315">τίς νέμεσίς ποτε τοῦτο, κυνοσσόος εἰ παρὰ παστῷ </l>
<l n="316">ἤθελε θηρητῆρα λαγωβόλον υἷα λοχεῦσαι,</l>
<l n="317">εἴκελον Ἀκταίωνι φιλοσκοπέλῳ τε Κυρήνῃ,</l>
<l n="318">μητρῴων ἐλάφων ἐποχημένον ὠκέι δίφρῳ;’</l>
</div1>
<pb id="v.3.p.320"/>
<div1 type="book" n="45">
<argument>
<l n="1">πέμπτον τεσσαρακοστὸν ἐπόψεαι, ὁππόθι Πενθεὺς</l>
<l n="2">ταῦρον ἐπισφίγγει κεραελκέος ἀντὶ Λυαίου.</l>
</argument>
<l n="1">ὣς φαμένου Βρομίοιο δόμων ἐξέδραμε νύμφη</l>
<l n="2">χάρματι λυσσήεντι κατάσχετος, ὄφρα νοήσῃ</l>
<l n="3">νυμφίον Ἀκταίωνα παρήμενον ἰοχεαίρῃ·</l>
<l n="4">καί οἱ ἐπειγομένῃ σφαλερῷ ποδὶ σύνδρομος αὔραις</l>
<l n="5">εἰς ὅρος ἀκρήδεμνος ὁμάρτεε μαινὰς Ἀγαύη, </l>
<l n="6">καὶ Κρονίης μάστιγος ἱμασσομένη φρένα κέντρῳ</l>
<l n="7">ἄσκοπον ἐρροίβδησε μεμηνότι χείλεϊ φωνήν·</l>
<l n="8">‘Οὐτιδανῷ Πενθῆι κορύσσομαι, ὄφρα δαείη,</l>
<l n="9">θαρσαλέην ὅτι Κάδμος Ἀμαζόνα τίκτεν Ἀγαύην.</l>
<l n="10">ἔμπλεος ἠνορέης καὶ ἐγὼ πέλον· ἢν ἐθελήσω, </l>
<l n="11">καὶ γυμναῖς παλάμῃσιν ὅλον Πενθῆα δαμάσσω,</l>
<l n="12">καὶ στρατιὴν εὔοπλον ἀτευχέι χειρὶ δαΐζω.</l>
<l n="13">θύρσον ἔχω· μελίης οὐ δεύομαι, οὐ δόρυ πάλλω·</l>
<l n="14">ἔγχεϊ δʼ ἀμπελόεντι δορυσσόον ἀνέρα βάλλω·</l>
<l n="15">οὐ φορέω θώρηκα, καὶ εὐθώρηκα δαμάσσω. </l>
<l n="16">κύμβαλα δʼ αἰθύσσουσα καὶ ἀμφιπλῆγα βοείην</l>
<l n="17">κυδαίνω Διὸς υἷα, καὶ οὐ Πενθῆα γεραίρω.</l>
<l n="18">Λύδιά μοι δότε ῥόπτρα· τί μέλλετε, θυιάδες ὧραι;</l>
<l n="19">ἵξομαι εἰς σκοπέλους, ὅθι Μαινάδες, ἧχι γυναῖκες</l>
<pb id="v.3.p.322"/>
<l n="20">ἥλικες ἀγρώσσοντι συναγρώσσουσι Λυαίῳ. </l>
<l n="21">ζῆλον ἔχω, Λιόνυσε, λεοντοφόνοιο Κυρήνης·</l>
<l n="22">φείδεό μοι Βρομίοιο, θεημάχε, φείδεο, Πενθεῦ·</l>
<l n="23">εἰς σκοπέλους ἀκίχητος ἐλεύσομαι, ὄφρα καἰ αὐτὴ</l>
<l n="24">εὔιον ἀείδουσα χοροίτυπον ἴχνος ἑλίξω·</l>
<l n="25">οὐκέτι βοτρυόεντος ἀναίνομαι ὄργια Βάκχου, </l>
<l n="26">οὐκέτι Βασσαρίδων στυγέω χορόν· ἀλλὰ καὶ αὐτὴ</l>
<l n="27">δειμαίνω Διόνυσον, ὃν ἤροσεν ἄφθιτος εὐνή,</l>
<l n="28">ὃν Διὸς ὑψιμέδοντος ἐχυτλώσαντο κεραυνοί.</l>
<l n="29">ἔσσομαι ὠκυπέδιλος, ὁμήλυδος ἰοχεαίρης</l>
<l n="30">δίκτυα κουφίζουσα, καὶ οὐ κλωστῆρας Ἀθήνης.’ </l>
<l n="31">ὣς φαμένη πεπότητο νέη σκαίρουσα Μιμαλλών,</l>
<l n="32">ληναίης μεθέπουσα φιλεύιον ἅλμα χορείης,</l>
<l n="33">Βάκχον ἀνευάζουσα καἰ ἀείδουσα Θυώνην·</l>
<l n="34">καὶ Σεμέλην ὑπάτοιο Διὸς κίκλησκε γυναῖκα,</l>
<l n="35">καὶ σέλας εὐφαέων γαμίων ἐλίγαινε κεραυνῶν. </l>
<l n="36">καὶ χορὸς ὲν σκοπέλοισιν ἔην πολύς· ἀμφὶ δὲ πέτραι</l>
<l n="37">ἴαχον· ἑπταπύλου δὲ πέδον περιδέδρομε Θήβης</l>
<l n="38">ἠχὴ ποικιλόμορφος· ὁμογλώσσῳ δʼ ἀλαλητῷ</l>
<l n="39">μελπομένων βαρύδουπος ἐπεσμαράγησε Κιθαιρών·</l>
<l n="40">καὶ δροσόεις κελάδησεν ἁλὸς κτύπος· ἦν δὲ νοῆσαι </l>
<l n="41">δένδρεα κωμάζοντα καὶ αὐδήεσσαν ἐρίπνην.</l>
<l n="42">καί τις ἑοῦ θαλάμοιο χοροίτυπος ἔκθορε κούρη,</l>
<l n="43">αὐλὸς ὅτε τρητοῖσι πόροις ἰάχησε κεράστης·</l>
<l n="44">καὶ κτύπος ἀμφιβόητος ἀδεψήτοιο βοείης</l>
<l n="45">παρθενικὰς βάκχευσεν, ἀπʼ εὐτύκτων δὲ μελάθρων </l>
<l n="46">εἰς ὄρος ὑψικάρηνον ἐρημάδας ἤλασε Βάκχας.</l>
<l n="47">καί τις ἀνοιστρηθεῖσα θυελλήεντι πεδίλῳ</l>
<l n="48">κούρη λυσιέθειρα διέσσυτο παρθενεῶνος,</l>
<l n="49">κερκίδα καλλείψασα καὶ ἱστοτέλειαν Ἀθήνην·</l>
<l n="50">καὶ πλοκάμων ἀκόμιστον ἀπορρίψασα καλύπτρην </l>
<pb id="v.3.p.324"/>
<l n="51">μίσγετο Βασσαρίδεσσι καὶ Ἀονὶς ἔπλετο Βάκχη.</l>
<l n="52">Τειρεσίας δʼ ἱέρευσεν ἀλεξικάκῳ Διονύσῳ</l>
<l n="53">βωμὸν ἀναστήσας, ἵνα Πενθέος ὕβριν ἐρύξῃ</l>
<l n="54">καὶ χόλον ἀπρήυντον ἀποσκεδάσειε Λυαίου·</l>
<l n="55">ἀλλὰ μάτην ἱκέτευσεν, ἐπεὶ λίνον ἤλυθε Μοίρης. </l>
<l n="56">καὶ Σεμέλης γενέτην ἐκαλέσσατο μάντις ἐχέφρων,</l>
<l n="57">ὄφρα μετασχήσωσι χοροστασίην Διονύσου.</l>
<l n="58">βριθομένοις δὲ πόδεσσι γέρων ὠρχήσατο Κάδμος</l>
<l n="59">στέψας Ἀονίῳ χιονώδεα βόστρυχα κισσῷ·</l>
<l n="60">Τειρεσίας δʼ ὁμόφοιτος ἑὸν πόδα νωθρὸν ἑλίσσων, </l>
<l n="61">Μυγδονίῳ Φρύγα κῶμον ἀνακρούων Διονύσῳ,</l>
<l n="62">εἰς χορὸν ἀίσσοντι συνέμπορος ἤιε Κάδμῳ</l>
<l n="63">γηραλέον νάρθηκι θεουδέι πῆχυν ἐρείσας.</l>
<l n="64">ἀθρήσας δὲ γέροντας ὁμήλυδας ὄμματι λοξῷ</l>
<l n="65">Τειρεσίαν καὶ Κάδμον ἀτάσθαλος ἴαχε Πενθεύς· </l>
<l n="66">‘Κάδμε, τί μαργαίνεις; τίνι δαίμονι κῶμον ἐγείρεις;</l>
<l n="67">Κάδμε, μιαινομένης ἀποκάτθεο κισσὸν ἐθείρης,</l>
<l n="68">κάτθεο καὶ νάρθηκα νοοπλανέος Διονύσου·</l>
<l n="69">Ὀγκαίης δʼ ἀνάειρε σαόφρονα χαλκὸν Ἀθήνης.</l>
<l n="70">νήπιε Τειρεσία, στεφανηφόρε, ῥῖψον ἀήταις </l>
<l n="71">σῶν πλοκάμων τάδε φύλλα, νόθον στέφος· ἀντὶ δὲ θύρσου</l>
<l n="72">Φοίβου μᾶλλον ἄειρε τεὴν Ἰσμηνίδα δάφνην.</l>
<l n="73">αἰδέομαι σέο γῆρας, ἀμετροβίων δὲ καὶ αὐτῶν</l>
<l n="74">μάρτυρα δῶν ἐτέων πολιὴν πλοκαμῖδα γεραίρω·</l>
<l n="75">εἰ μὴ γὰρ τόδε γῆρας ἐρήτυε καὶ σέο χαίτη, </l>
<l n="76">καί κεν ἀλυκτοπέδῃσιν ἐγὼ δέο χεῖρας ἑλίξας</l>
<l n="77">δέσμιον ἀχλυόεντι κατεσφρήγισσα μελάθρῳ.</l>
<pb id="v.3.p.326"/>
<l n="78">σὸς νόος οὔ με λέληθε· σὺ γὰρ Πενθῆι μεγαίρων</l>
<l n="79">μαντοσύναις δολίῃσι νόθον θεὸν ἀνέρα τεύχεις,</l>
<l n="80">δῶρα λαβὼν Λυδοῖο παρʼ ἀνέρος ἠπεροπῆος, </l>
<l n="81">δῶρα πολυχρύσοιο φατιζομένου ποταμοῖο.</l>
<l n="82">ἀλλʼ ἐρέεις, ὅτι Βάκχος ἐποίνιον εὗρεν ὀπώρην·</l>
<l n="83">οἶνος ἀεὶ μεθύοντας ἐφέλκεται εἰς Ἀφροδίτην,</l>
<l n="84">εἰς φόνον ἀσταθέος νόον ἀνέρος οἶνος ἐγείρει.</l>
<l n="85">ἀλλὰ Διὸς γενετῆρος ἔχει δέμας ἠὲ χιτῶνας· </l>
<l n="86">χρύσεα πέπλα φέρων, οὐ νεβρίδας, ὑψιμέδων Ζεὺς</l>
<l n="87">ἀστράπτει μακάρεσσι· καὶ ἀνδράσι μάρναται Ἄρης</l>
<l n="88">χάλκεον ἔγχος ἔχων, οὐκ οἴνοπα θύρσον ἀείρων·</l>
<l n="89">οὐ βοέοις κεράεσσι κερασφόρος ἐστὶν Ἀπόλλων.</l>
<l n="90">μὴ ποταμὸς Σεμέλην νυμφεύσατο, καὶ τέκε νύμφη </l>
<l n="91">υἷα νόθον κερόεντα βοοκραίρῳ παρακοίτῃ;</l>
<l n="92">ἀλλʼ ἐρέεις· ‘γλαυκῶπις ἐς ἄρσενα δῆριν ἱκάνει</l>
<l n="93">σύγγονον ἔγχος ἔχουσα καὶ ἀσπίδα Παλλὰς Ἀθήνη’<gap/>
</l>
<l n="94">αἰγίδα καὶ σὺ τίταινε τεοῦ Κρονίδαο τοκῆος.’</l>
<l n="95">ὣς φαμένου Πενθῆος ἀμείβετο μάντις ἐχέφρων· </l>
<l n="96">‘Τί κλονέεις Διόνυσον, ὃν ἤροσεν ὑψιμέδων Ζεύς,</l>
<l n="97">ὃν Κρονίδης ὤδινε πατὴρ ἐγκύμονι μηρῷ,</l>
<l n="98">παιδοκόμῳ δὲ γάλακτι θεητόκος ἔτρεφε Ῥείη,</l>
<l n="99">ὃν πάρος ἡμιτέλεστον ἔτι πνείοντα τεκούσης</l>
<l n="100">ἀφλεγέες σπινθῆρες ἐχυτλώσαντο κεραυνοῦ; </l>
<l n="101">οὗτος ἀμαλλοτόκῳ Δημήτερι μοῦνος ἐρίζει</l>
<l n="102">ἀντίτυπον σταχύεσσιν ἔχων εὔβοτρυν ὀπώρην.</l>
<l n="103">ἀλλὰ χόλον Βρομίοιο φυλάσσεο· δυσσεβίης δὲ</l>
<l n="104">σοί, τέκος, ἢν ἐθέλῃς, Σικελόν τινα μῦθον ἐνίψω.</l>
<l n="105">Τυρσηνῶν ποτε παῖδες ἐναυτίλλοντο θαλάσσῃ, </l>
<pb id="v.3.p.328"/>
<l n="106">ξεινοφόνοι, πλωτῆρες ἀλήμονες, ἅρπαγες ὄλβου,</l>
<l n="107">πάντοθεν ἁρπάζοντες ἐπάκτια πώεα μήλων·</l>
<l n="108">καὶ πολὺς ἔνθα καὶ ἔνθα δορικτήτων ἀπὸ νηῶν</l>
<l n="109">εἰς μόρον ὑδατόεντα γέρων ἐκυλίνδετο ναύτης</l>
<l n="110">ἡμιθανής, ἕτερος δὲ προασπίζων ἕο ποίμνης </l>
<l n="111">ἀμφιλαφὴς πολιῇσι φόνῳ φοινίσσετο ποιμήν.</l>
<l n="112">ἔμπορος εἰ τότε πόντον ἐπέπλεεν, εἴ ποτε Φοῖνιξ</l>
<l n="113">ὤνια Σιδονίης ἁλιπόρφυρα πέπλα θαλάσσης</l>
<l n="114">εἶχεν, ὑπὲρ πόντοιο λαβὼν Τυρσηνὸς ἀλήτης</l>
<l n="115">ἀπροϊδὴς πεφόρητο ῥυηφενέων ἐπὶ νηῶν· </l>
<l n="116">καί τις ἀνὴρ νήποινον ἀπείρονα φόρτον ὀλέσσας</l>
<l n="117">εἰς Σικελὴν Ἀρέθουσαν ἀνὴρ πορθμεύετο Φοῖνιξ</l>
<l n="118">δέσμιος, ἁρπαμένοιο λιπόπτολις ἄμμορος ὄλβου.</l>
<l n="119">ἀλλὰ δόλῳ Διόνυσος ἐπίκλοπον εἶδος ἀμείψας</l>
<l n="120">Τυρσηνοὺς ἀπάφησε· νόθην δʼ ὑπεδύσατο μορφήν, </l>
<l n="121">ἱμερόεις ἅτε κοῦρος ἔχων ἀχάρακτον ὑπήνην,</l>
<l n="122">αὐχένι κόσμον ἔχων χρυσήλατον· ἀμφὶ δὲ κόρσην</l>
<l n="123">στέμματος ἀστράπτοντος ἔην αὐτόσσυτος αἴγλη</l>
<l n="124">λυχνίδος ἀσβέστοιο, καὶ ἔγχλοα νῶτα μαράγδου,</l>
<l n="125">καὶ λίθος Ἰνδῴη χαροπῆς ἀμάρυγμα θαλάσσης· </l>
<l n="126">καὶ χροῒ δύσατο πέπλα φαάντερα κυκλάδος Ἠοῦς</l>
<l n="127">ἄρτι χαρασσομένης, Τυρίῃ πεπαλαγμένα κόχλῳ.</l>
<l n="128">ἵστατο δʼ αἰγιαλοῖο παρʼ ὀφρύσιν, οἷα καὶ αὐτὸς</l>
<l n="129">ὁλκάδος ἱμείρων ἐπιβήμεναι. οἱ δὲ θορόντες</l>
<l n="130">φαιδρὸν ἐληίσσαντο δολοπλόκον υἷα Θυώνης </l>
<l n="131">καὶ κτεάνων γύμνωσαν· ὑποτροχόωσα δὲ σειρὴ</l>
<l n="132">χερσὶν ὀπισθοτόνοισιν ἐμιτρώθη Διονύσου.</l>
<l n="133">καὶ νέος ἐξαπίνης μέγας ἔπλετο θέσπιδι μορφῇ</l>
<l n="134">ἀνδροφυὴς κερόεις ὑψούμενος ἄχρις Ὀλὺμπου,</l>
<l n="135">νύσσων ἠερίων νεφέων σκέπας· εὐκελάδῳ δὲ </l>
<pb id="v.3.p.330"/>
<l n="136">ὡς στρατὸς ἐννεάχιλος ἐῷ μυκήσατο λαιμῷ.</l>
<l n="137">μηκεδανοὶ δὲ κάλωες ἐχιδναῖοι πέλον ὁλκοί,</l>
<l n="138">ἔμπνοα μορφωθέντες ἐς ἀγκύλα νῶτα δρακόντων·</l>
<l n="139">καὶ πρότονοι σύριζον· ὑπηνέμιος δὲ κεράστης</l>
<l n="140">ὁλκαίαις ἑλίκεσσιν ἀνέδραμεν εἰς κέρας ἱστοῦ· </l>
<l n="141">καὶ χλοεροῖς πετάλοισι κατάσκιος ἠέρι γείτων</l>
<l n="142">ἱστὸς ἔην κυπάρισσος ὑπέρτατος· ὲν δὲ μεσόδμῃ</l>
<l n="143">κισσὸς ἀερσιπότητος ἀνήιεν αἰθέρι γείτων,</l>
<l n="144">σειρὴν αὐτοέλικτον ἐπιπλέξας κυπαρίσσῳ·</l>
<l n="145">ἀμφὶ δὲ πηδαλίοισιν ὑπερκύψασα θαλάσσης </l>
<l n="146">Βακχιὰς ἀμπελόεντι κάμαξ ἐβαρύνετο καρπῷ·</l>
<l n="147">πρύμνης δʼ ἡδυπότοιο βαρυνομένης Διονύσου</l>
<l n="148">οἶνον ἀναβλύζουσα μέθης βακχεύετο πηγή.</l>
<l n="149">ἀμφὶ δὲ σέλματα πάντα διὰ πρώρης ἀνιόντες</l>
<l n="150">θῆρες ἀεξήθησαν· ἐμυκήσαντο δὲ ταῦροι, </l>
<l n="151">καὶ βλοσυρὸν κελάδημα λέων βρυχήσατο λαιμῷ.</l>
<l n="152">Τυρσηνοὶ δʼ ἰάχησαν, ἐβακχεύοντο δὲ λύσσῃ</l>
<l n="153">εἰς φόβον οἰστρηθέντες. ἀεξιφύτοιο δὲ πόντου</l>
<l n="154">ἄνθεα κυματόεντες ἀπέπτυον ὕδατος ὁλκοί·</l>
<l n="155">καὶ ῥόδον ἐβλάστησε, καὶ ὑψόθεν, ὡς ἐνὶ κήπῳ, </l>
<l n="156">ἀφροτόκοι κενεῶνες ἐφοινίσσοντο θαλάσσης,</l>
<l n="157">καὶ κρίνον ἐν ῥοθίοις ἀμαρύσσετο. δερκομένων δὲ</l>
<l n="158">ψευδομένους λειμῶνας ἐβακχεύθησαν ὀπωπαί,</l>
<l n="159">καί σφιν ὄρος βαθύδενδρον ἐφαίνετο καὶ νομὸς ὕλης</l>
<l n="160">καὶ χορὸς ἀγρονόμων καὶ πώεα μηλοβοτήρων, </l>
<l n="161">καὶ κτύπον ὠίσαντο λιγυφθόγγοιο νομῆος</l>
<l n="162">ποιμενίῃ σύριγγι μελιζομένοιο νοῆσαι,</l>
<l n="163">καὶ λιγυρῶν ἀίοντες ἐυτρήτων μέλος αὐλῶν</l>
<l n="164">μεσσατίου πλώοντες ἀτέρμονος ὑψόθι πόντου</l>
<l n="165">γαῖαν ἰδεῖν ἐδόκησαν· ἀμερσινόῳ δʼ ὑπὸ λύσσῃ </l>
<l n="166">εἰς βυθὸν ἀίσσοντες ἐπωρχήσαντο γαλήνῃ,</l>
<pb id="v.3.p.332"/>
<l n="167">ποντοπόροι δελφῖνες· ἀμειβομένου δὲ προσώπου</l>
<l n="168">εἰς φύσιν ἰχθυόεσσαν ἐμορφώθη γένος ἀνδρῶν.</l>
<l n="169">καὶ σύ, τέος, δολόεντα χόλον πεφύλαξο Λυαίου.</l>
<l n="170">ἀλλʼ ἐρέεις· ʽμεθέπω δέμας ἄλκιμον, ἀμφιέπω δὲ </l>
<l n="171">φρικτὸν ὀδοντοφύτων αὐτόσπορον αἷμα Γιγάντων.ʼ</l>
<l n="172">δαιμονίην φύγε χεῖρα Γιγαντοφόνου Διονύσου,</l>
<l n="173">ὅς ποτε Τυρσηνοῖο παρὰ κρηπῖδα Πελώρου</l>
<l n="174">Ἄλπον ἀπηλοίησε, θεημάχον υἱὸν Ἀρούρης,</l>
<l n="175">μαρνάμενον σκοπέλοισι καὶ αἰχμάζοντα κολώναις· </l>
<l n="176">μαινομένου δὲ Γίγαντος ὑποπτήσσων στίχα λαιμῶν</l>
<l n="177">οὐ τότε κεῖνο κάρηνον ὁδοιπόρος ἔστιχε πέτρης·</l>
<l n="178">εἰ δέ τις ἀγνώσσων ἀβάτῳ πεφόρητο κελεύθῳ</l>
<l n="179">μαστίζων θρασὺν ἵππον, ὑπὲρ σκοπέλοιο νοήσας</l>
<l n="180">χερσὶ πολυσπερέεσσι περίπλοκον υἱὸς Ἀρούρης </l>
<l n="181">ἡνίοχον καὶ πῶλον ἑῷ τυμβεύσατο λαιμῷ.</l>
<l n="182">πολλάκι δʼ εὐδένδροιο διʼ οὔρεος εἰς νομὸν ἕλκων</l>
<l n="183">μῆλα μεσημβρίζοντα γέρων δαιτρεύετο ποιμήν.</l>
<l n="184">οὐ τότε δʼ αἰπολίοισι παρήμενος ἤ παρὰ μάνδραις</l>
<l n="185">συμφερτοῖς δονάκεσσι μελίζετο μουσοπόλος Πάν, </l>
<l n="186">οὐ κτύπου ὑστερόφωνος ἀμείβετο πηκτίδος Ἠχώ·</l>
<l n="187">ἀλλά, λάλον περ ἐοῦσαν, ἐθήμονι σύνθροον αὐλῷ</l>
<l n="188">Πανὸς ἀσιγήτοιο κατεσφρηγίσσατο σιγή,</l>
<l n="189">ὅττι Γίγας τότε πᾶσιν ἐπέχραεν· οὐ τότε βούτης,</l>
<l n="190">οὐ χορὸς ὑλοτόμων τις ὁμήλικας ἤκαχε Νύμφας </l>
<l n="191">τέμνων νήια δοῦρα, καὶ οὐ σοφὸς ὁλκάδα τέκτων</l>
<l n="192">δουροπαγὲς γόμφωσεν ὁδοιπόρον ἄρμα θαλάσσης,</l>
<l n="193">εἰσόκε κεῖνα κάρηνα παρέστιχε Βάκχος ὁδεύων,</l>
<l n="194">σείων Εὔια θύρσα· παρερχομένῳ δὲ Λυαίῳ</l>
<l n="195">ὑψινεφὴς περίμετρος ἐπέχραεν υἱὸς Ἀρούρης, </l>
<l n="196">ἀσπίδα πετρήεσσαν ἑοῖς ὤμοισιν ἀείρων·</l>
<pb id="v.3.p.334"/>
<l n="197">καὶ σκόπελον βέλος εἶχεν, ἐπεσκίρτησε δὲ Βάκχῳ</l>
<l n="198">γείτονα δενδρήεσσαν ἔχων ὑψίδρομον αἰχμήν,</l>
<l n="199">ἢ πίτυν ἤ πλατάνιστον ἀκοντίζων Διονύσῳ.</l>
<l n="200">ὡς ῥόπαλον πίτυν εἶχε, καὶ ὡς θοὸν ἄορ ἑλίσσων </l>
<l n="201">πρυμνόθεν αὐτόρριζον ἐκούφισε θάμνον ἐλαίης.</l>
<l n="202">ἀλλʼ ὅτε τηλεβόλους ὀρέων ἐκένωσε κολώνας,</l>
<l n="203">καὶ σκιερῆς βαθύδενδρος ἐγυμνώθη ῥάχις ὕλης,</l>
<l n="204">θυρσομανὴς τότε Βάκχος ἐὸν βέλος ἠθάδι ῥοίζῳ</l>
<l n="205">εἰς σκοπὸν ἠκόντιζε, καὶ ἠλιβάτου τύχεν Ἄλπου </l>
<l n="206">εἰς πλατὺν ἀνθερεῶνα, κατʼ ἀσφαράγοιο δὲ μέσσου</l>
<l n="207">ὀξυτενὴς χλοάουσα διέσσυτο Βακχιὰς αἰχμή·</l>
<l n="208">ἔνθα Γίγας ὀλίγῳ τετορημένος ὀξέι θύρσῳ</l>
<l n="209">ἡμιθανὴς κεκύλιστο καὶ ἔμπεσε γείτονι πόντῳ,</l>
<l n="210">πλησάμενος βαθύκολπον ὅλον κενεῶνα θαλάσσης· </l>
<l n="211">ὑψώσας δὲ ῥέεθρα Τυφαονίης διὰ πέτρης</l>
<l n="212">θερμὰ κασιγνήτοιο κατέκλυσε νῶτα χαμευνῆς,</l>
<l n="213">ἔμπυρον ὑδατόεντι καταψύχων δέμας ὁλκῷ.</l>
<l n="214">ἀλλά, τέκος, πεφύλαξο, μή εἴκελα καὶ σὺ νοήσῃς,</l>
<l n="215">Τυρσηνῶν ἄτε παῖδες, ἄτε θρασὺς υἱὸς Ἀρούρης.’ </l>
<l n="216">εἶπε καὶ οὐ παρέπεισεν· ἀταρβήτῳ δὲ πεδίλῳ</l>
<l n="217">εἰς ὄρος ὑψικάρηνον ὁμόσσυτος ἤιε Κάδμῳ,</l>
<l n="218">ὄφρα χοροῦ ψαύσειε. σιδηροφόροις δὲ μαχηταῖς</l>
<l n="219">ἀσπίδα κουφίζων κορυθαιόλος ἴαχε Πενθεύς·</l>
<l n="220">‘Δμῶες ἐμοί, στείχοντες ἐν ἄστεϊ καὶ μέσον ὕλης </l>
<l n="221">ἄξατέ μοι βαρύδεσμον ἀνάλκιδα τοῦτον ἀλήτην,</l>
<l n="222">ὄφρα τυπεὶς Πενθῆος ἀμοιβαίῃσιν ἱμάσθλαις</l>
<l n="223">μηκέτι φαρμακόεντι ποτῷ θέλξειε γυναῖκας,</l>
<l n="224">ἀλλὰ γόνυ κλίνειεν· ἀπὸ σκοπέλων δὲ καὶ αὐτὴν</l>
<l n="225">μητέρα βακχευθεῖσαν ἐμὴν φιλότεκνον Ἀγαύην </l>
<l n="226">φοιτάδος ἀγρύπνοιο μεταστήσασθε χορείης,</l>
<pb id="v.3.p.336"/>
<l n="227">λυσσαλέης ἐρύσαντες ἀνάμπυκα βότρυν ἐθείρης.’</l>
<l n="228">ὥς φαμένου Πενθῆος ὀπάονες ὠκέι ταρσῷ</l>
<l n="229">ἔδραμον ὑψικόμοιο δυσέμβατον εἰς ῥάχιν ὕλης</l>
<l n="230">ἴχνια μαστεύοντες ὀριπλανέος Διονύσου. </l>
<l n="231">καὶ μόγις ἀθρήσαντες ἐρημάδος ἀγχόθι πέτρης</l>
<l n="232">θυρσομανῆ Διόνυσον ἐπερρώσαντο μαχηταὶ·</l>
<l n="233">καὶ παλάμαις Βρομίοιο πέριξ ἔσφιγξαν ἱμάντας,</l>
<l n="234">δεσμὰ βαλεῖν ἐθέλοντες ἀνικήτῳ Διονύσῳ·</l>
<l n="235">ἀλλʼ ὁ μὲν ἦεν ἄφαντος, ἑῷ πτερόεντι πεδίλῳ </l>
<l n="236">ἀίξας ἀκίχητος, ἐν ἀφθόγγῳ δὲ σιωπῇ</l>
<l n="237">δαιμονίῃ θεράποντες ἐδουλώθησαν ἀνάγκῃ,</l>
<l n="238">μῆνιν ἀλυσκάζοντες ἀθηήτοιο Λυαίου</l>
<l n="239">ταρβαλέοι. καὶ Βάκχος ὁμοίιος ἀσπιδιώτῃ</l>
<l n="240">ἄζυγα ταῦρον ἔχων ἐδράξατο χειρὶ κεραίης, </l>
<l n="241">ὡς θεράπων Πενθῆος ἀπειλείων Διονύσῳ</l>
<l n="242">ψευδομένῳ κερόεντι, καὶ ὡς κοτέοντι προσώπῳ</l>
<l n="243">Πενθέος ἐγγὺς ἵκανε μεμηνότος, ἑζομένου δὲ</l>
<l n="244">λυσσαλέου βασιλῆος ἀγήνορα κόμπον ἀθύρων</l>
<l n="245">φρικαλέην ἀγέλαστος ἐπίκλοπον ἴαχε φωνήν· </l>
<l n="246">‘Οὗτος ἀνήρ, σκηπτοῦχε, τεὴν οἴστρησεν Ἀγαύην·</l>
<l n="247">οὗτος ἀνὴρ ἐθέλει βασιληίδα Πενθέος ἕδρην·</l>
<l n="248">ἀλλὰ λαβὼν κερόεντα δολόφρονα Βάκχον ἀλήτην</l>
<l n="249">δῆσον ἀλυκτοπέδῃσι τεῶν μνηστῆρα θοώκων,</l>
<l n="250">καὶ κεφαλήν πεφύλαξο βοοκραίρου Διονύσου, </l>
<l n="251">μή σε λαβὼν πλήξειε τανυγλώχινι κεραίῃ.’</l>
<l n="252">ὣς φαμένου Βρομίοιο κατάσχετος ἔμφρονι λύσσῃ</l>
<l n="253">μῦθον ἀπειλητῆρα θεημάχος ἴαχε Πενθεύς·</l>
<l n="254">‘Δήσατε, δήσατε τοῦτον, ἐμῶν συλήτορα θώκων·</l>
<l n="255">οὗτος ἐμοῖς σκήπτροισι κορύσσεται, οὗτος ἱκάνει </l>
<l n="256">Καδμείην ἐθέλων Σεμέλης πατρώιον ἕδρην.</l>
<l n="257">καλὸν ἐμοὶ Διόνυσον, ὄν ἤροσε λάθριος εὐνή,</l>
<pb id="v.3.p.338"/>
<l n="258">ἀνδροφυῆ τινα ταῦρον ἔχειν ξυνήονα τιμῆς,</l>
<l n="259">βουκεράῳ νόθον εἶδος ἐπαυγάζοντα μετώπῳ,</l>
<l n="260">ὅν μετὰ Πασιφάην Σεμέλη τάχα γείνατο ταύρῳ, </l>
<l n="261">βοσκομένῳ κερόεντι συναπτομένη παρακοίτη.’</l>
<l n="262">εἶπε καὶ ἀγραύλοιο πόδας ταύροιο πιέζων</l>
<l n="263">σφίγξεν ἀλυκτοπέδῃσι λαβὼν δέ μιν ἀντὶ Λυαίου</l>
<l n="264">ἤγαγεν ἱππείης πεπεδημένον ἐγγύθι φάτνης,</l>
<l n="265">ὡς Σεμέλης θρασὺν υἷα καί τινα ταῦρον ἐέργων </l>
<l n="266">Βασσαρίδων δὲ φάλαγγα περίπλοκον ἅμματι χειρῶν</l>
<l n="267">δέσμιον εὐρώεντι κατεσφρήγισσε μελάθρῳ,</l>
<l n="268">εἰς γλαφυρόν τινα κοῖλον ἀτερπέος οἶκον ἀνάγκης,</l>
<l n="269">Κιμμερίων μίμημα δυσέκβατον, ἄμμορον Ἠοῦς,</l>
<l n="270">ἀμφιπόλους Βρομίου θιασώδεας, ὥν ὑπὸ δεσμῷ </l>
<l n="271">θλιβομέναις παλάμῃσιν ἐμιτρώθησαν ἱμάντες,</l>
<l n="272">χαλκείη δὲ πόδεσσιν ἐπεσφρηγίζετο σειρή.</l>
<l n="273">ἀλλὰ ταχυστροφάλιγγος ὅτε δρόμος ἦλθε χορείης,</l>
<l n="274">μαινάδες ὠρχήσαντο· θυελλήεσσα δὲ Βάκχη</l>
<l n="275">ἄστατα δινηθεῖσα ποδῶν βητάρμονι παλμῷ </l>
<l n="276">ἀρραγέων ἀνέκοπτε παλίλλυτον ὁλκόν ἱμάντων,</l>
<l n="277">καὶ παλάμαις κροτάλιζεν ἐλεύθερον Εὔιον ἠχὼ</l>
<l n="278">εὐρύθμοις πατάγοισιν· ὑπὸ στροφάλιγγι δὲ ταρσῶν</l>
<l n="279">χαλκοβαρὴς σφριγόωσα ποδῶν ἐσχίζετο σειρή.</l>
<l n="280">καὶ δόμον ἀχλυόεντα θεόσσυτος ἔστεφεν αἴγλη </l>
<l n="281">Βασσαρίδων ζοφεροῖο καταστάζουσα μελάθρου·</l>
<l n="282">καὶ σκοτίου πυλεῶνες ἀνεπτύσσοντο βερέθρου</l>
<l n="283">αὐτόματοι· τρομερῷ δὲ τεθηπότες ἅλματι ταρσῶν</l>
<l n="284">Βασσαρίδων βρύχημα καὶ ἄγριον ἀφρὸν ὀδόντων</l>
<l n="285">εἰς φόβον ἠπείγοντο φυλάκτορες. αἱ δὲ φυγοῦσαι </l>
<l n="286">νόστιμον ἴχνος ἔκαμψαν ἐρημάδος εἰς ῥάχιν ὕλης,</l>
<l n="287">ὧν ἡ μὲν βοέην ἀγέλην δαιτρεύσατο θύρσῳ <note n="1" place="unspecified" anchored="yes">(??)</note>
</l>
<l n="288">ῥινοτόρῳ, καὶ χεῖρας ἑὰς ἐμιήνατο λύθρῳ</l>
<pb id="v.3.p.340"/>
<l n="289">ταυρείην ὀνύχεσσι διασχίζουσα καλύπτρην</l>
<l n="290">τρηχαλέην, ἑτέρη δὲ δαφοινήεντι κορύμβῳ </l>
<l n="291">εἰροπόκων ἄρρηκτα διέτμαγε πώεα μήλων,</l>
<l n="292">ἄλλη δʼ αἶγας ἔπεφνεν· ἐφοινίσσοντο δὲ λύθρου</l>
<l n="293">αἱμαλέαις λιβάδεσσι δαϊζομένης ἀπὸ ποίμνης.</l>
<l n="294">ἄλλη δὲ τριέτηρον ἀφαρπάξασα τοκῆος</l>
<l n="295">ἄτρομον ἀστυφέλικτον ἀδέσμιον ὑψόθεν ὤμων </l>
<l n="296">ἵστατο κουφίζουσα μεμηλότα παῖδα θυέλλαις,</l>
<l n="297">ἑζόμενον γελόωντα καὶ οὐ πίπτοντα κονίῃ·</l>
<l n="298">καί γλάγος ᾔτεε κοῦρος, ἑὴν ἄτε μητέρα, Βάκχην,</l>
<l n="299">στήθεα δʼ ἀμφαφάασκεν· ἀνυμφεύτοιο δὲ κούρης</l>
<l n="300">αὐτομάτην γλαγόεσσαν ἀνέβλυον ἰκμάδα μαζοί. </l>
<l n="301">παιδὶ δὲ πειναλέῳ λασίους πετάσασα χιτῶνας</l>
<l n="302">χείλεσι νηπιάχοισι νεόρρυτον ὤρεγε θηλήν,</l>
<l n="303">παρθενικὴ δʼ ἐκόρεσσεν ἀήθεϊ κοῦρον ἐέρσῃ·</l>
<l n="304">πολλαὶ δʼ ἀρτιτόκοιο μετοχλισθέντα τεκούσης</l>
<l n="305">τέκνα δασυστέρνοιο τιθηνήσαντο λεαίνης. </l>
<l n="306">ἄλλη δίψιον οὖδας ἐπέκτυπεν ὀξέι θύρσῳ</l>
<l n="307">ἄκρον ὄρος πλήξασα νεοσχιδές· αὐτοτελῆ δὲ</l>
<l n="308">οἶνον ἐρευγομένη κραναὴ πορφύρετο πέτρη,</l>
<l n="309">λειβομένου δὲ γάλακτος ἀρασσομένης ἀπὸ πέτρης</l>
<l n="310">πίδακες αὐτοχύτοισιν ἐλευκαίνοντο ῥεέθροις. </l>
<l n="311">ἄλλη ῥῖψε δράκοντα κατὰ δρυός· ἀμφί δὲ δένδρῳ</l>
<l n="312">σπεῖραν ὄφις κύκλωσε, καὶ ἔπλετο κισσὸς ἀλήτης</l>
<l n="313">πρέμνον ἑλισσομένῳ σκολιῷ μιτρούμενος ὁλκῷ,</l>
<l n="314">ἀμφελελιζομένων μιμούμενος ἄμμα δρακόντων.</l>
<l n="315">καὶ Σάτυρος πεφόρητο σεσηρότα θῆρα κομίζων </l>
<l n="316">τίγριν ἀπειλητῆρα καθήμενον ὑψόθι νώτου,</l>
<l n="317">ἄγριον ἦθος ἔχοντα καὶ οὐ ψαύοντα φορῆος·</l>
<l n="318">καὶ συὸς ἄκρα γένεια γέρων Σειληνὸς ἐρύσσας</l>
<l n="319">κάρχαρον ἠκόντιζεν ἐς ἠέρα κάπρον ἀθύρων·</l>
<l n="320">ἄλλος ἀελλήεντι ποδῶν ἐπιβήτορι παλμῷ </l>
<pb id="v.3.p.342"/>
<l n="321">εἰς λοφιὴν ἀκίχητος ἐπῃώρητο καμήλου·</l>
<l n="322">καί τις ὑπὲρ νώτοιο θορὼν ἐποχήσατο ταύρῳ.</l>
<l n="323">καὶ τὰ μὲν ἐν σκοπέλοισι· λυροδμήτῳ δʼ ἐνί Θήβῃ</l>
<l n="324">θαύματα ποικίλα Βάκχος ἐδείκνυε πᾶσι πολίταις·</l>
<l n="325">καὶ σφαλεροῖσι πόδεσσιν ἐβακχεύοντο γυναῖκες ... </l>
<l n="326">χείλεσιν ἀφροκόμοισιν· ὅλη δʼ ἐλελίζετο Θήβη,</l>
<l n="327">καὶ φλογεροὺς σπινθῆρας ἀπηκόντιζον ἀγυιαί·</l>
<l n="328">σείετο πάντα θέμεθλα, καὶ ὡς βοέων ἀπὸ λαιμῶν</l>
<l n="329">ἀκλινέες πυλεῶνες ἐμυκήσαντο μελάθρων·</l>
<l n="330">καὶ δόμος ἀστυφέλικτος ἀναβρομέεσκε κυδοιμῷ </l>
<l n="331">λαϊνέῃ σάλπιγγι χέων αὐτόσσυτον ἠχώ.</l>
<l n="332">οὐδὲ χόλου Διόνυσος ἐπαύσατο· δαιμονίην δὲ</l>
<l n="333">φθογγὴν ἠερόφοιτον ἐς ἑπταπόρων ἴτυν ἄστρων,</l>
<l n="334">λυσσήεις ἅτε ταῦρος, ἑῷ μυκήσατο λαιμῷ·</l>
<l n="335">καὶ κλονέων Πενθῆα μεμηνότα μάρτυρι πυρσῷ </l>
<l n="336">μαρμαρυγῆς ἔπλησεν ὅλον δόμον· ἀμφί δὲ τοίχους</l>
<l n="337">ἀντιπόρους σελάγιζε πολυσχιδὲς ἁλλόμενον πῦρ</l>
<l n="338">δαιομένῳ σπινθῆρι κατάσσυτον, ἀμφὶ δὲ πέπλοις</l>
<l n="339">πορφυρέοις καὶ στέρνον ἁλιχλαίνου βασιλῆος</l>
<l n="340">πυρσὸς ἕλιξ πεφόρητο, καί οὐκ ἔφλεξε χιτῶνας· </l>
<l n="341">κεκριμέναις δʼ ἀκτῖσιν ἀποσπάδες ἅλματι θερμῷ</l>
<l n="342">ἐκ ποδὸς εἰς μέσα νῶτα, διʼ ἰξύος εἰς ῥάχιν ἄκρην</l>
<l n="343">Πενθέος ἀμφὶ τένοντα μετήλυδες ἔτρεχον αὐγαί·</l>
<l n="344">πολλάκι δʼ αὐτοπόροιο πυρὸς βητάρμονι παλμῷ</l>
<l n="345">γηγενέος βασιλῆος ἐυστρώτων ἐπὶ λέκτρων </l>
<l n="346">ἀφλεγέας σπινθῆρας ἀπέπτυε θέσκελος αἴγλη.</l>
<l n="347">καί σέλας αὐτοέλικτον ἰδὼν βρυχήσατο Πενθεύς,</l>
<l n="348">κέκλετο δὲ δμώεσσιν ἄγειν ἀλκτήριον ὕδωρ,</l>
<l n="349">ὄφρα κατασβέσσωσιν ἀναπτομένην φλόγα πυρσοῦ</l>
<l n="350">δῶμα περιρραίνοντες ἀλεξικάκοισι ῥεέθροις· </l>
<l n="351">καὶ γλαφυρῶν γυάλων ἐφάνη γυμνούμενον ὕδωρ,</l>
<l n="352">καί, μεγάλη περ ἐοῦσα, ῥόον τερσαίνετο πηγὴ</l>
<pb id="v.3.p.344"/>
<l n="353">ἄγγεσι νηρίθμοισιν ἀφυσσομένου ποταμοῖο.</l>
<l n="354">καὶ πόνος ἀχρήιστος ἔην καὶ ἐτώσιον ὕδωρ.</l>
<l n="355">καὶ διεραῖς λιβάδεσσιν ἀέξετο βαλλόμενον πῦρ </l>
<l n="356">θερμοτέραις ἀκτῖσι· καὶ ὡς πολίων ἀπὸ ταύρων</l>
<l n="357">μυκηθμοῦ κελάδοντος ὑπωροφίη πέλεν ἠχώ,</l>
<l n="358">βροντᾶς δ̔ ἐνδομύχοισιν ἐπέκτυπε Πενθέος αὐλή.</l>
</div1>
<pb id="v.3.p.346"/>
<div1 type="book" n="46">
<argument>
<l n="1">ἕκτον τεσσαρακοστὸν ἴδε πλέον, ἧχι νοήσεις</l>
<l n="2">Πενθέος ἄκρα κάρηνα καὶ ὠλεσίτεκνον Ἀγαύην.</l>
</argument>
<l n="1">ἀλλʼ ὅτε δὴ γίνωσκεν ἄναξ θρασύς, ὅττι λυθέντος</l>
<l n="2">αὐτομάτου δεσμοῖο σιδηροφόρων ἀπὸ χειρῶν</l>
<l n="3">μαινάδες ἐσσεύοντο μετήλυδες εἰς ῥάχιν ὕλης,</l>
<l n="4">καὶ δόλον ἀλλοπρόσαλλον ἀθηήτου Διονύσου,</l>
<l n="5">ἄστατος ὑβριστῆρι χόλῳ κυμαίνετο Πενθεύς· </l>
<l n="6">καί μιν ἰδὼν παρεόντα παλίνδρομον ἠθάδι κισσῷ</l>
<l n="7">βόστρυχα μιτρωθέντα, καὶ ἄπλοκον ὑψόθεν ὤμων</l>
<l n="8">μηκεδανῆς ὁρόων κεχαλασμένον ὁλκὸν ἐθείρης,</l>
<l n="9">τοῖον ἀπερροίβδησεν ἔπος λυσσώδεϊ λαιμῷ·</l>
<l n="10">‘Ἡδὺς ὁ Τειρεσίαν ἀπατήλιον εἰς ἐμέ πέμπων· </l>
<l n="11">οὐ δύναται σέο μάντις ἐμὸν νόον ἠπεροπεύειν·</l>
<l n="12">ἄλλοις ἔννεπε ταῦτα. θεὰ πόθεν υἱέι Ῥείη</l>
<l n="13">οὐ Διὶ μαζὸν ὄρεξε, καὶ ἔτρεφεν υἷα Θυώνης;</l>
<l n="14">εἴρεο Δικταίης κορυθαιόλον ἄντρον ἐρίπνης, </l>
<l n="16">εἴρεο καὶ Κορύβαντας, ὅπῃ ποτὲ κοῦρος ἀθύρων </l>
<l n="17">μαζὸν Ἀμαλθείης κουροτρόφον αἰγὸς ἀμέλγων </l>
<l n="15">Ζεὺς μένος ἠέξησε, καὶ οὐ γλάγος ἔσπασε Ῥείης. </l>
<l n="18">ἤθεα σῆς δολίης ἀπεμάξαο καὶ σὺ τεκούσης· </l>
<l n="19">ψευδομένην Σεμέλην Κρονίδης ἔφλεξε κεραυνῷ·</l>
<l n="20">ἅζεο, μὴ Κρονίδης μετὰ μητέρα καὶ σὲ δαμάσσῃ. </l>
<pb id="v.3.p.348"/>
<l n="21">βάρβαρον οὐ μεθέπω καὶ ἐγὼ γένος· ἀρχέγονος δὲ</l>
<l n="22">Ἰσμηνός με φύτευσε, καὶ οὐ τέκεν ὑγρὸς Ὑδάσπης·</l>
<l n="23">Δηριάδην οὐκ οἶδα καὶ οὐ Λυκόοργος ἀκούω.</l>
<l n="24">ἀλλὰ σὺν ὑμετέροις Σατύροις καὶ θυιάσι Βάκχαις</l>
<l n="25">Δίρκης λεῖπε ῥέεθρα, καί, ἢν ἐθέλῃς, σέο θύρσῳ </l>
<l n="26">κτεῖνε παρʼ Ἀσσυρίοισι νεώτερον ἄλλον Ὀρόντην.</l>
<l n="27">οὐ σὺ γένος Κρονίωνος Ὀλύμπιον· ὀλλυμένης γὰρ</l>
<l n="28">ἀστεροπαὶ βοόωσιν ὀνείδεα σεῖο τεκούσης,</l>
<l n="29">καὶ κρυφίων λεχέων ἐπιμάρτυρές εἰσι κεραυνοί.</l>
<l n="30">οὐ Δανάην μετὰ λέκτρα κατέφλεγεν ὑέτιος Ζεύς, </l>
<l n="31">καὶ γνωτὴν ἀδόνητον ἐμοῦ Κάδμοιο κομίζων</l>
<l n="32">Εὐρώπην ἐφύλαξε, καὶ οὐκ ἔκρυψε θαλάσσῃ.</l>
<l n="33">οἶδα μέν, ὡς ἀλόχευτον ἔτι βρέφος αἰθερίη φλὸξ</l>
<l n="34">ὤλεσεν αἰθομένης μετὰ μητέρος, ἡμιτελῆ δὲ</l>
<l n="35">λῦσε νόθην ὠδῖνα μαραινομένου τοκετοῖο· </l>
<l n="36">εἰ δέ μιν οὐκ ἐδάμασσεν, ὅτι χθονίων ὑμεναίων</l>
<l n="37">κρυπταδίης φιλότητος ἀναίτιός ἐσσι τεκούσης,</l>
<l n="38">πείθομαι, ὡς ἐνέπεις, ἀέκων δέ σε παῖδα καλέσσω</l>
<l n="39">Ζηνὸς ἐπουρανίοιο, καὶ οὐ φλεχθέντα κεραυνῷ.</l>
<l n="40">καὶ σύ με τοῦτο δίδαξον ἀληθέι μάρτυρι μύθῳ· </l>
<l n="41">Ζεὺς γενέτης πότε Φοῖβον ἢ Ἄρεα γείνατο μηρῷ;</l>
<l n="42">εἰ Διὸς ἔλλαχες αἷμα, μετέρχεο κύκλον Ὀλύμπου</l>
<l n="43">αἰθέρα ναιετάων, λίπε Πενθέι πατρίδα Θήβην.</l>
<l n="44">ὤφελες ἅρμενον ἄλλον ἀμεμφέα μῦθον ἐνίψαι</l>
<l n="45">ψεύδεϊ κερδαλέῳ κεράσας θελξίφρονα Πειθώ, </l>
<l n="46">ὅττί σε παιδοτόκῳ Κρονίδης τέκεν ἠθάδι κόρσῃ·</l>
<l n="47">οὐ τάχα τόσσον ἄπιστον ἔην ἔπος, ὅττι καὶ αὐτὸν</l>
<l n="48">Βάκχον ἀνυμφεύτῳ μετὰ Παλλάδα τίκτε καρήνῳ.</l>
<l n="49">ἤθελον, εἰ γένος ἔσχες Ὀλύμπιον, αἴθε Κρονίων</l>
<l n="50">ὑψιμέδων σε φύτευσεν, ὅπως Διὸς αἷμα διώκων </l>
<pb id="v.3.p.350"/>
<l n="51">νικήσω Διόνυσον, Ἐχίονος υἱὸς ἀκούων.’</l>
<l n="52">ὣς φαμένου νεμέσιζε θεὸς καὶ ἀμείβετο μύθῳ,</l>
<l n="53">κρύπτων δαιμονίης ὑποκάρδιον ὄγκον ἀπειλῆς·</l>
<l n="54">‘Βάρβαρα θεσμὰ φέρουσαν ἐπολβίζω χθόνα Κελτῶν,</l>
<l n="55">ἧχι νέων βρεφέων καθαρὴν ὠδῖνα δικάζων </l>
<l n="56">Ῥῆνος ἀσημάντοιο θεμιστοπόλος τοκετοῖο</l>
<l n="57">αἵματος ἀγνώστοιο νόθον γένος οἶδεν ἐλέγξαι.</l>
<l n="58">οὐ μὲν ἐγὼ Ῥήνοιο φατιζομένου ποταμοῖο</l>
<l n="59">χεύμασιν οὐτιδανοῖσι δικάζομαι, ἀλλὰ ῥεέθρων</l>
<l n="60">πιστότεροι κήρυκες ἐμοὶ γεγάασι κεραυνοί· </l>
<l n="61">κρείσσονα μαρτυρίην στεροπῆς μὴ δίζεο, Πενθεῦ·</l>
<l n="62">ὕδατι μὲν Γαλάτης, σὺ δὲ πείθεο μάρτυρι πυρσῷ.</l>
<l n="63">οὐ χατέω Πενθῆος ἐπιχθονίοιο μελάθρου·</l>
<l n="64">δῶμα Διωνύσοιο πέλει πατρώιος αἰθήρ·</l>
<l n="65">καὶ χθονός εἰ κρίσις ἦεν ἢ ἀστερόεντος Ὀλύμπου, </l>
<l n="66">εἰπέ μοι εἰρομένῳ, τίνα φέρτερον αὐτὸς ἐνίψῃς,</l>
<l n="67">οὐρανὸν ἑπτάζωνον ἢ ἑπταπύλου χθόνα Θήβης;</l>
<l n="68">οὐ χατέω Πενθῆος ἐπιχθονίοιο μελάθρου.</l>
<l n="69">μοῦνον ἐμῆς κύδαινε μελισταγὲς ἄνθος ὀπώρης·</l>
<l n="70">μὴ ποτὸν ἀμπελόεντος ἀτιμήσῃς Διονύσου. </l>
<l n="71">Ἰνδοφόνῳ Βρομίῳ μὴ μάρναο, θηλυτέρῃ δέ,</l>
<l n="72">εἰ δύνασαι, πολέμιζε μιῇ ῥηξήνορι Βάκχῃ.</l>
<l n="73">σοὶ τάχα καλὸν ἔθεντο προμάντιες οὔνομα Μοῖραι</l>
<l n="74">ὑμετέρου θανάτοιο προάγγελον· αἰνοπαθῆ δὲ</l>
<l n="75">οὐ νέμεσις Πενθῆα πεδοτρεφέος γενετῆρος </l>
<l n="76">γηγενὲς αἷμα φέροντα φέρειν μίμημα Γιγάντων,</l>
<l n="77">οὐ νέμεσις καὶ Βάκχον Ὀλύμπιον αἷμα γενέθλης</l>
<l n="78">Ζηνὸς ἔχειν μίμημα Γιγαντοφόνοιο τοκῆος.</l>
<pb id="v.3.p.352"/>
<l n="79">εἴρεο Τειρεσίαν, τίνι χώεαι· εἴρεο Πυθώ,</l>
<l n="80">τίς Σεμέλῃ παρίαυε, τίς ἤροσε παῖδα Θυώνης. </l>
<l n="81">εἰ δὲ μαθεῖν ἐθέλεις χοροτερπέος ὄργια Βάκχου,</l>
<l n="82">φάρεα καλλείψας βασιλήια τέτλαθι, Πενθεῦ,</l>
<l n="83">θήλεα πέπλα φέρειν, καὶ γίνεο θῆλυς Ἀγαύη·</l>
<l n="84">μὴ δέ σε θηρεύοντα παραΐξωσι γυναῖκες.</l>
<l n="85">ἢν δὲ τεῇ παλάμῃ θηροκτόνα τόξα τανύσσῃς, </l>
<l n="86">Κάδμος ἐπαινήσει σε συναγρώσσοντα τεκούσῃ.</l>
<l n="87">Βάκχῳ μοῦνος ἔριζε, καί, εἰ θέμις, ἰοχεαίρῃ,</l>
<l n="88">ὄφρα λεοντοφόνον σε μετʼ Ἀκταίωνα καλέσσω.</l>
<l n="89">κάτθεο τεύχεα ταῦτα· σιδηροφόρους δὲ μαχητὰς</l>
<l n="90">χερσὶν ἀθωρήκτοισιν ἐμαὶ κτείνουσι γυναῖκες· </l>
<l n="91">εἰ δέ σε νικήσωσιν ἀτευχέι θήλεϊ χάρμῃ</l>
<l n="92">ἔντεσι κοσμηθέντα, τίς αἰνήσειε πολίτης</l>
<l n="93">ἄνδρα γυναικείῃ κεκαφηότα δηιοτῆτι;</l>
<l n="94">Βασσαρὶς οὐ τρομέει πτερόεν βέλος, οὐ δόρυ φεύγει·</l>
<l n="95">ἀλλὰ δόλῳ κρυφἱῳ πυκάσας ἄγνωστον ὀπωπὴν </l>
<l n="96">ὄψεαι ὄργια πάντα χοροπλεκέος Διονύσου.’</l>
<l n="97">ὣς εἰπών παρέπεισεν, ἐπεὶ νόον ἀνδρὸς ἱμάσσων</l>
<l n="98">φοιταλέης ἐδόνησε κατάσχετον ἅλματι λύσσης<gap/>
</l>
<l n="99">καὶ Βρομίῳ συνάεθλος ἐπέχραε Πενθέι Μήνη</l>
<l n="100">δαιμονίῃ μάστιγι· συνερχομένης δὲ Λυαίῳ </l>
<l n="101">λυσσήεις θρασὺς οἶστρος ἀμερσινόοιο Σελήνης</l>
<l n="102">φάσματα ποικιλόμορφα μεμηνότι Πενθέι δείξας</l>
<l n="103">φρικτὸν Ἐχιονίδην προτέρης μετέθηκε μενοινῆς,</l>
<l n="104">καὶ σφαλερῇ Πενθῆος ἐπεσμαράγησεν ἀκουῇ,</l>
<l n="105">δαιμονίης σάλπιγγος ἀλάστορα δοῦπον ἀράσσων· </l>
<l n="106">ἀνέρα δʼ ἐπτοίησε. καἰ εἰς δόμον ἤλυθε Πενθεὺς</l>
<l n="107">οἰστρομανής, ποθέων θιασώδεος ὄργια Βάκχου·</l>
<l n="108">φωριαμοὺς δʼ ὤιξε θυώδεας, ἧχι γυναικῶν</l>
<pb id="v.3.p.354"/>
<l n="109">κέκλιτο Σιδονίης ἁλιπόρφυρα πέπλα θαλάσσης·</l>
<l n="110">καὶ χροΐ ποικιλόνωτον ἐδύσατο πέπλον Ἀγαύης· </l>
<l n="111">Αὐτονόης δʼ ἔσφιγξεν ἐπὶ πλοκάμοισι καλύπτρην,</l>
<l n="112">στήθεα μιτρώσας Βασιλήια κυκλάδι τέχνῃ·</l>
<l n="113">καὶ πόδας ἐσφήκωσε γυναικείοισι πεδίλοις·</l>
<l n="114">χειρὶ δὲ θύρσου ἄειρε· μετερχομένοιο δὲ Βάκχας</l>
<l n="115">ποικίλος ἰχνευτῆρι χιτὼν ἐπεσύρετο ταρσῷ. </l>
<l n="116">Μιμηλοῖς δὲ πόδεσσιν ἕλιξ ὠρχήσατο Πενθεὺς</l>
<l n="117">ἡδυμανής· λοξῷ δὲ πέδον κροτάλιζε πεδίλῳ</l>
<l n="118">ἐκ ποδὸς αἰθύσσων ἕτερον πόδα· χεῖρα δὲ δισσὴν</l>
<l n="119">θηλύνων ἐλέλιζεν ἀμοιβάδα δίζυγι παλμῷ,</l>
<l n="120">οἷα γυνὴ παίζουσα χοροίτυπος· οἷα δὲ ῥόπτρῳ </l>
<l n="121">δίκτυπον ἁρμονίην κροτέων ἑτερόζυγι χαλκῷ</l>
<l n="122">ἠερίαις μεθέηκεν ἀλήμονα βόστρυχον αὔραις,</l>
<l n="123">Λυδὸν ἀνακρούων μέλος Εὔιον. ἦ τάχα φαίης</l>
<l n="124">ἄγρια κωμάζουσαν ἰδεῖν λυσσώδεα βάκχην.</l>
<l n="125">καὶ διδύμους Φαέθοντας ἐδέρκετο καἰ δύο Θήβας· </l>
<l n="126">ἔλπετο δʼ ἀκαμάτων ἐπικείμενον ὑψόθεν ὤμων</l>
<l n="127">Θήβης ἑπταπόροιο μετοχλίζειν πυλεῶνα.</l>
<l n="128">ἀμφὶ δέ μιν στεφανηδὸν ἐκυκλώσαντο πολῖται,</l>
<l n="129">ὃς μὲν ἔχων τροχόεντα λόφον χθονός, ὃς δʼ ἐπὶ πέτρῳ</l>
<l n="130">ὑψιφανής, ὁ δὲ πῆχυν ἐπʼ ἀνέρος ὦμον ἐρείσας </l>
<l n="131">ἴχνος ἀνῃώρησεν ἐπὶ χθονὶ δάκτυλα πήξας·</l>
<l n="132">καί τις ἐυγλώχινα μετήιεν ὄγκον ἀρούρης,</l>
<l n="133">ἄλλος ἐπὶ προβλῆτος ἐπάλξιος, ὃς δὲ δοκεύων</l>
<l n="134">δόχμιον ὄμμα τίταινεν ἀερσιλόφων ἀπὸ πύργων·</l>
<l n="135">ὃς δὲ μέσας στεφανηδὸν ἐπʼ ἄντυγι χεῖρας ἑλίξας </l>
<l n="136">ἴχνεσιν ἀκροπόροισιν ἀνήιε κίονα βαίνων,</l>
<l n="137">Πενθέα παπταίνων δεδονημένον ἅλματι λύσσης,</l>
<l n="138">θύρσον ἀερτάζοντα καἰ αἰθύσσοντα καλύπτρην.</l>
<l n="139">ἤδη δʼ ἑπταπόροιο παρέδραμε τείχεα Θήβης,</l>
<pb id="v.3.p.356"/>
<l n="140">αὐτομάτοις ἑλίκεσσιν ἀνοιγομένων πυλεώνων· </l>
<l n="141">ἤδη δὲ πρὸ πόληος ἐς ἠέρα βόστρυχα σείων</l>
<l n="142">ἁβρὰ δρακοντοβότοιο παρέστιχε νάματα Δίρκης·</l>
<l n="143">καὶ ποδὶ λυσσήεντι χοροίτυπον ἴχνος ἑλίσσων</l>
<l n="144">δαίμονος ἀμπελόεντος ὀπίστερον εἶχε πορείην.</l>
<l n="145">ἀλλʼ ὅτε χῶρον ἵκανεν, ὅθι δρύες, ἧχι χορεῖαι, </l>
<l n="146">καἰ τελεταὶ Βρομίου θιασώδεες, ἧχι καὶ αὐτὴ</l>
<l n="147">Βασσαρίδων ἀπέδιλος ἔην κεμαδοσσόος ἄγρη,</l>
<l n="148">ἀμπελόεις τότε Βάκχος ὀρειάδος ἔνδοθι λόχμης</l>
<l n="149">ἀρχαίην ἐλάτην ἰσομήκεα γείτονι πέτρῃ</l>
<l n="150">δένδρον ἰδὼν περίμετρον ἐγήθεεν, ἧς ὑπὸ θάμνῳ </l>
<l n="151">ἀγχινεφεῖς πετάλοισιν ἐπεσκιόωντο κολῶναι·</l>
<l n="152">ἀκρότατον δὲ κόρυμβον ἀφειδέι χειρὶ πιέζων</l>
<l n="153">εἰς πέδον, εἰς πέδον εἷλκε κατὰ χθονὸς ἐκταδὰ Πενθεὺς...</l>
<l n="154">θαλλὸν ἀερσιπότητον, ἐπισφίγγων δὲ φορῆα</l>
<l n="155">ὕψι τιταινομένων ἐδράξατο χειρὶ κορύμβων, </l>
<l n="156">καὶ πόδας ἔνθα καὶ ἔνθα παλινδίνητος ἑλίσσων</l>
<l n="157">ἄστατος ὀρχηστῆρι τύπῳ κουφίζετο Πενθεύς.</l>
<l n="158">καὶ τότε βασσαρίδεσσι χορίτιδες ἤλυθον Ὧραι·</l>
<l n="159">ἀλλήλαις δʼ ἐκέλευον, ἀνεζώννυντο δὲ πέπλοις,</l>
<l n="160">νεβρίδα δʼ ἀμφεβάλοντο· καἰ οὐρεσίφοιτος Ἀγαύη </l>
<l n="161">ἀφροκόμοις στομάτεσσιν ἀπερροίβδησεν ἰωήν·</l>
<l n="162">‘Αὐτονόη, σπεύσωμεν, ὅπῃ χορός ἐστι Λυαίου</l>
<l n="163">καὶ κτύπος οὐρεσίφοιτος ἀκούεται ἠθάδος αὐλοῦ,</l>
<l n="164">ὄφρα μέλος πλέξαιμι φιλεύιον, ὄφρα δαείω,</l>
<l n="165">τίς φθαμένη στήσειε χοροστασίην Διονύσῳ, </l>
<l n="166">τίς τίνα νικήσειε θυηπολέουσα Λυαίῳ.</l>
<l n="167">δηθύνεις, ἀχόρευτε, καἰ ἡμέας ἔφθασεν Ἰνώ·</l>
<l n="168">οὐκέτι πόντον ἔχει μετανάστιος, ἀλλὰ καὶ αὐτὴ</l>
<pb id="v.3.p.358"/>
<l n="169">ἐξ ἁλὸς ἦλθε θέουσα σὺν ὑγροπόρῳ Μελικέρτῃ,</l>
<l n="170">ἦλθε προασπίζουσα διωκομένου Διονύσου, </l>
<l n="171">μὴ Πενθεὺς ἀθέμιστος ἐπιβρίσειε Λυαίῳ.</l>
<l n="172">Μύστιδες, εἰς σκοπέλους, Ἰσμηνίδες ἔλθετε Βάκχαι,</l>
<l n="173">καὶ τελετάς στήσωμεν, ὁμοζήλῳ δὲ χορείῃ</l>
<l n="174">Λυδαῖς Βασσαρίδεσσιν ἐρίζομεν, ὄφρά τις εἴπῃ·</l>
<l n="175">‘Μυγδονίην νίκησε Μιμαλλόνα Μαινὰς Ἀγαύν.’’</l>
<l n="176">ὣς φαμένη σκοπίαζε καθήμενον ὑψόθι δένδρου,</l>
<l n="177">ἄγριον οἷα λέοντα, θεημάχον υἱέα μήτηρ·</l>
<l n="178">καί μιν ἀγειρομέναις ἐπεδείκνυε θυιάσι Βάκχαις·</l>
<l n="179">υἱέα δʼ ἔμφρονα θῆρα καλέσσατο λυσσάδι φωνῇ.</l>
<l n="180">ἀμφὶ δέ μιν στεφανηδὸν ἐκυκλώσαντο γυναῖκες </l>
<l n="181">ἑζόμενον πετάλοισι· καὶ εὐπαλάμῳ τινὶ δεσμῷ</l>
<l n="182">δένδρον ἐπηχύναντο, καἰ ἤθελον εἰς χθόνα ῥίπτειν</l>
<l n="183">ἔρνος ὁμοῦ Πενθῆι· περισφίγξασα δὲ θάμνῳ</l>
<l n="184">ὁλκὸν ὁμοζυγέος παλάμης ἐνοσίχθονι παλμῷ</l>
<l n="185">πρυμνόθεν αὐτόρριζον ἀνέσπασε δένδρον Ἀγαύη. </l>
<l n="186">καὶ φυτὸν εἰς χθόνα πῖπτεν· ἐγυμνώθη δὲ Κιθαιρών·</l>
<l n="187">καἰ θρασὺς αὐτοέλικτος ἄναξ βητάρμονι παλμῷ</l>
<l n="188">κύμβαχος ἠερόθεν κεκυλισμένος ἤριπε Πενθεύς.</l>
<l n="189">καί τότε μιν λίπε λύσσα νοοσφαλέος Διονύσου,</l>
<l n="190">καὶ προτέρας φρένας ἔσχε τὸ δεύτερον· ἀμφὶ δὲ γαίῃ </l>
<l n="191">γείτονα πότμον ἔχων κινυρὴν ἐφθέγξατο φωνήν·</l>
<l n="192">‘Νύμφαι Ἁμαδρυάδες με καλύψατε, μή με δαμάσσῃ</l>
<l n="193">παιδοφόνοις παλάμῃσιν ἐμὴ φιλότεκνος Ἀγαύη.</l>
<l n="194">μῆτερ ἐμή, δύσμητερ, ἀπηνέος ἴσχεο λύσσης·</l>
<l n="195">θῆρα πόθεν καλέεις με τὸν υἱέα; ποῖα κομίζω </l>
<l n="196">στήθεα λαχνήεντα; τίνα βρυχηθμὸν ἰάλλω;</l>
<l n="197">οὐκέτι γινώσκεις με, τὸν ἔτρεφες, οὐκέτι λεύσσεις·</l>
<l n="198">σὴν φρένα καὶ τεὸν ὄμμα τίς ἥρπασε; χαῖρε, Κιθαιρών·</l>
<pb id="v.3.p.360"/>
<l n="199">χαίρετε, δένδρεα ταῦτα καὶ οὔρεα· σώζεο, Θήβη</l>
<l n="200">σώζεο καὶ σύ, φίλη παιδοκτόνε μῆτερ Ἀγαύη. </l>
<l n="201">δέρκεο ταῦτα γένεια νεότριχα, δέρκεο μορφὴν</l>
<l n="202">ἀνδρομέην· οὐκ εἰμὶ λέων· οὐ θῆρα δοκεύεις.</l>
<l n="203">φείδεο σῆς ὠδῖνος, ἀμείλιχε, φείδεο μαζῶν·</l>
<l n="204">Πενθέα παπταίνεις με, τὸν ἔτρεφες. ἴσχεο, φωνή,</l>
<l n="205">μύθους σεῖο φύλαξον· ἀνήκοός ἐστιν Ἀγαύη. </l>
<l n="206">εἰ δὲ κατακτείνεις με χαριζομένη Διονύσῳ,</l>
<l n="207">μούνη παῖδα δάμασσον, ἀγάστονε, μηδὲ δαμῆναι</l>
<l n="208">Βασσαρίδων τεὸν υἷα νόθαις παλάμῃσιν ἐάσῃς.’</l>
<l n="209">ὣς φάμενος λιτάνευε, καὶ οὐκ ἤκουσεν Ἀγαύη.</l>
<l n="210">ἀμφὶ δέ μιν δασπλῆτες ἐπερρώοντο γυναῖκες </l>
<l n="211">χερσὶν ὁμοζήλοισι· κυλινδομένου δὲ κονίῃ</l>
<l n="212">ἡ μέν ὀπισθιδίους πόδας εἴρυσεν, ἡ δὲ λαβοῦσα</l>
<l n="213">δεξιτερὴν προθέλυμνον ἀνέσπασεν, Αὐτονόη δὲ</l>
<l n="214">λαιὴν ἀντερύεσκε· παραπλαγχθεῖσα δὲ μήτηρ</l>
<l n="215">στήθεϊ παιδὸς ἔπηξεν ἑὸν πόδα, κεκλιμένου δὲ </l>
<l n="216">αὐχένα τολμήεντα διέθρισεν ὀξέι θύρσῳ·</l>
<l n="217">καὶ φονίῳ ταχύγουνος ἀνέδραμε χάρματι λύσσης,</l>
<l n="218">αἱματόεν δὲ κάρηνον ἀτερπέι δείκνυε Κάδμῳ·</l>
<l n="219">ψευδομένου δὲ λέοντος ἀγαλλομένη χάριν ἄγρης</l>
<l n="220">τοῖον ἀπερροίβδησεν ἔπος λυσσώδεϊ λαιμῷ· </l>
<l n="221">‘Κάδμε μάκαρ, καλέω σε μακάρτερον· ἐν σκοπέλοις γὰρ</l>
<l n="222">χερσὶν ἀθωρήκτοισιν ἀριστεύουσαν Ἀγαύην</l>
<l n="223">Ἄρτεμις ἐσκοπίαζε, καὶ εἰ πέλε δεσπότις ἄγρης,</l>
<l n="224">ζῆλον ὑποκλέπτουσα λεοντοφόνου σέο κούρης·</l>
<l n="225">καὶ Δρυάδες θάμβησαν ἐμὸν πόνον· ἡμετέρης δὲ </l>
<l n="226">Ἁρμονίης γενέτην κεκορυθμένος ἠθάδι λόγχῃ</l>
<l n="227">παῖδα τεήν ἀσίδηρον ἐθάμβεε χάλκεος Ἄρης</l>
<l n="228">θύρσον ἀκοντίζουσαν ἀλοιητῆρα λεόντων,</l>
<l n="229">κυδιόων· σὺ δέ, Κάδμε, τεῶν ἐπιβήτορα θώκων</l>
<pb id="v.3.p.362"/>
<l n="230">Πενθέα δεῦρο κάλεσσον, ὅπως φθονερῇσιν ὀπωπαῖς </l>
<l n="231">θηροφόνους ἱδρῶτας ὀπιπεύσειε γυναίου. <note n="1" place="unspecified" anchored="yes">*luai/ou MSS.: gunai/ou scripsi. Ludsich seien u(ai/nhs.</note>
</l>
<l n="232">δμῶες ἐμοί, στείχεσθε, παρὰ προπύλαια δὲ Κάδμου</l>
<l n="233">πήξατε τοῦτο κάρηνον ἐμῆς ἀναθήματα νίκης.</l>
<l n="234">τηλίκον οὔ ποτε θῆρα κατέκτανε σύγγονος Ἰνώ·</l>
<l n="235">Αὐτονόη, σκοπίαζε καὶ αὐχένα κάμψον Ἀγαύῃ· </l>
<l n="236">οὐ γὰρ ἐμοὶ λάχες εὖχος ὁμοίιον, ὑμετέρου δὲ</l>
<l n="237">μητρὸς Ἀρισταίοιο φατιζομένην ἔτι νίκην</l>
<l n="238">σῆς ἑκυρῆς ᾔσχυνα λεοντοφόνοιο Κυρήνης.’</l>
<l n="239">ἔννεπε κουφίζουσα φίλον βάρος· εἰσαΐων δὲ</l>
<l n="240">Κάδμος ἀγαλλομένης ἑτερόφρονα παιδὸς ἀπειλήν, </l>
<l n="241">μίξας δάκρυσι μῦθον ἀμείβετο πενθάδι φωνῇ·</l>
<l n="242">‘Οἷον θῆρα δάμασσας ἐχέφρονα, τέκνον Ἀγαύη;</l>
<l n="243">οἷον θῆρα δάμασσας, ὅν ὑμετέρη τέκε γαστήρ;</l>
<l n="244">οἷον θῆρα δάμασσας, ὅν ἐσπέρμηνεν Ἐχίων;</l>
<l n="245">δέρκεο σεῖο λέοντα, τὸν εἰσέτι τυτθὸν ἀείρων </l>
<l n="247">παιδοκόμῳ κούφιζε γεγηθότι Κάδμος ἀγοστῷ· </l>
<l n="246">δέρκεο σεῖο λέοντα, τὸν Ἁρμονίη σέο μήτηρ </l>
<l n="248">πολλάκις ἠέρταζε καὶ ὤρεγε μαζὸν ἀμέλγειν. </l>
<l n="249">μαστεύεις σέο παῖδα τεῶν θηήτορα μόχθων·</l>
<l n="250">πῶς καλέσω Πενθῆα, τὸν ἐν παλάμῃσιν ἀείρεις; </l>
<l n="252">ὅν κτάνες ἀγνώσσουσα, πόθεν σέο παῖδα καλέσσω; </l>
<l n="251">θῆρα τεὸν σκοπίαζε, καὶ υἱέα σεῖο νοήσεις. </l>
<l n="253">καλὰ φέρεις, Διόνυσε, τεῷ θρεπτήρια Κάδμῳ· </l>
<l n="254">καλά μοι Ἁρμονίης νυμφεύματα δῶκε Κρονίων·</l>
<l n="255">Ἄρεος ἄξια ταῦτα καὶ Οὐρανίης Ἀφροδίτης· </l>
<l n="256">Ἰνὼ πόντον ἔχει, Σεμέλην ἔφλεξε Κρονίων,</l>
<l n="257">μύρεται Αὐτονόν κερόεν τέκος, ἆ μέγα δειλὴ</l>
<pb id="v.3.p.364"/>
<l n="258">ἔκτανεν, ὅν τέκε μοῦνον, ἀώριον υἱὸν Ἀγαύη.</l>
<l n="259">καὶ μογέει Πολύδωρος ἐμὸς λιπόπατρις ἀλήτης.</l>
<l n="260">μοῦνος ἐγὼ λιπόμην νέκυς ἔμπνοος· εἰς τίνα φεύγω, </l>
<l n="261">Πενθέος ὀλλυμένοιο καὶ οἰχομένου Πολυδώρου;</l>
<l n="262">τίς πόλις ὀθνείη με δεδέξεται; ἔρρε, Κιθαιρών·</l>
<l n="263">γηροκόμους Κάδμοιο κατέκτανες, ἀμφοτέρους δὲ</l>
<l n="264">νεκρὸν ἔχεις Πενθῆα, καὶ Ἀκταίωνα καλύπτεις.’</l>
<l n="265">ὣς φαμένου Κάδμοιο γόον κρουνηδὸν ἰάλλων </l>
<l n="266">δάκρυσι πηγαίοισι γέρων ἔκλαυσε Κιθαιρών·</l>
<l n="267">καὶ δρύες ὠδύροντο, καὶ ἔκλαγον αἴλινα Νύμφαι</l>
<l n="268">νηιάδες. πολιὴν δὲ κόμην ᾐδέσσατο Κάδμου</l>
<l n="269">καὶ στοναχὴν Διόνυσος· ἀπενθήτου δὲ προσώπου</l>
<l n="270">μίξας δάκρυ γέλωτι νόον μετέθηκεν Ἀγαύης, </l>
<l n="271">καὶ πάλιν ἔμφρονα θῆκεν, ὅπως Πενθῆα γοήσῃ.</l>
<l n="272">ἡ δὲ μεταστρέψασα νόον καὶ ἄπιστον ὀπωπὴν</l>
<l n="273">αὐτοπαγὴς ἄφθογγος ἐπὶ χρόνον ἵστατο μήτηρ·</l>
<l n="274">καὶ κεφαλὴν Πενθῆος ὀπιπεύουσα θανόντος</l>
<l n="275">ἤριπεν αὐτοκύλιστος, ὑπὲρ δαπέδοιο δὲ δειλὴ </l>
<l n="276">βόστρυχον αἰσχύνουσα χυτῇ κεκύλιστο κονίῃ·</l>
<l n="277">καὶ λασίους ἔρριψεν ἀπὸ στέρνοιο χιτῶνας</l>
<l n="278">καὶ Βρομίου φιάλας θιασώδεας, αἵματος ὁλκῷ</l>
<l n="279">στήθεα φοινίξασα καὶ ἀσκεπέων πτύχα μαζῶν·</l>
<l n="280">καὶ κύσεν υἱέος ὄμμα καὶ ἔγχλοα κύκλα προσώπου </l>
<l n="281">καὶ πλοκάμους χαρίεντας ἐρευθομένοιο καρήνου·</l>
<l n="282">ὀξὺ δὲ κωκύουσα τόσην ἐφθέγξατο φωνήν·</l>
<l n="283">‘Νηλειὴς Διόνυσε, τεῆς ἀκόρητε γενέθλης,</l>
<l n="284">δὸς προτέρην ἔτι λύσσαν ἐμοὶ πάλιν· ἄρτι γὰρ ἄλλην</l>
<l n="285">χείρονα λύσσαν ἔχω πινυτόφρονα· δός μοι ἐκείνην </l>
<l n="286">ἀφροσύνην, ἵνα θῆρα τὸ δεύτερον υἷα καλέσσω.</l>
<l n="287">θῆρα βαλεῖν ἐδόκησα· νεοτμήτοιο δὲ κόρσης</l>
<pb id="v.3.p.366"/>
<l n="288">ἀντὶ λεοντείης κεφαλὴν Πενθῆος ἀείρω.</l>
<l n="289">ὀλβίη Αὐτονόη βαρυδάκρυος, ὅττι θανόντα</l>
<l n="290">ἔστενεν Ἀκταίωνα, καὶ οὐ κτάνεν υἱέα μήτηρ· </l>
<l n="291">μούνη ἐγὼ γενόμην παιδοκτόνος· οὐ Μελικέρτην</l>
<l n="292">ἔκτανεν ἠὲ Λέαρχον ἐμὴ μετανάστιος Ἰνώ,</l>
<l n="293">ἀλλὰ πατὴρ ἐδάμασσε, τὸν ἤροσεν. ἆ μέγα δειλή,</l>
<l n="294">Ζεὺς Σεμέλῃ παρίαυεν, ὅπως Πενθῆα γοήσω·</l>
<l n="295">Ζεὺς γενέτης Διόνυσον ἑῷ τεκνώσατο μηρῷ, </l>
<l n="296">Καδμείην ἵνα πᾶσαν ἀιστώσειε γενέθλην.</l>
<l n="297">ἱλήκοι Διόνυσος· ὅλον γένος ὤλεσε Κάδμου.</l>
<l n="298">ἀλλὰ θεοκλήτου γαμίην μετὰ δαῖτα τραπέζης,</l>
<l n="299">Ἁρμονίης μετὰ λέκτρον, ἐμοῦ μετὰ παστάδα Κάδμου</l>
<l n="300">ἀρχαίην κιθάρην δονέων πάλιν αὐτὸς Ἀπόλλων </l>
<l n="301">θρῆνον ἕνα πλήξειε καὶ Αὐτονόῃ καὶ Ἀγαύῃ,</l>
<l n="302">ὠκύμορον Πενθῆα καὶ Ἀκταίωνα λιγαίνων.</l>
<l n="303">ἡμετέρης, φίλε κοῦρε, τί φάρμακόν ἐστιν ἀνίης;</l>
<l n="304">οὔ πω σοῖς θαλάμοισιν ἐκούφισα νυμφοκόμον πῦρ·</l>
<l n="305">οὐ ζυγίων ἤκουσα τεῶν ὑμέναιον Ἐρώτων· </l>
<l n="306">ποῖον ἴδω δέο παῖδα παρήγορον; αἴθέ σε Βάκχη</l>
<l n="307">ἄλλη ἀπηλοίησε, καὶ οὐ πολύμοχθος Ἀγαύη.</l>
<l n="308">μητέρι μαινομένῃ μὴ μέμφεο, δύσμορε Πενθεῦ·</l>
<l n="309">Βάκχῳ μέμφεο μᾶλλον· ἀναίτιός ἐστιν Ἀγαύη.</l>
<l n="310">χεῖρες ἐμαί, φίλε κοῦρε, τεὴν στάζουσιν ἐέρσην </l>
<l n="311">αὐχένος ἀμηθέντος· ἀπʼ αὐτοχύτου δὲ καρήνου</l>
<l n="312">αἷμα τεὸν μητρῷον ὅλον φοίνιξε χιτῶνα.</l>
<l n="313">ναί, λίτομαι, Βρομίου δότε μοι δέπας· ἀντὶ γὰρ οἴνου</l>
<l n="314">λύθρον ἐμοῦ Πενθῆος ἐπισπένδω Διονύσῳ.</l>
<l n="315">σοὶ μὲν ἐγὼ φιλόδακρυς, ἀώριε, τύμβον ἐγείρω </l>
<l n="316">χερσὶν ἐμαῖς ἀκάρηνον ἐνικρύψασα κονίῃ</l>
<l n="317">σὸν δέμας· ὑμετέρῳ δʼ ἐπὶ σήματι τοῦτο χαράξω·</l>
<pb id="v.3.p.368"/>
<l n="318">‘εἰμὶ νέκυς Πενθῆος, ὁδοιπόρε· νηδὺς Ἀγαύης</l>
<l n="319">παιδοκόμος με λόχευσε καὶ ἔκτανε παιδοφόνος χείρ.’’</l>
<l n="320">ἔννεπε λυσσώουσα σοφῇ φρενί· μυρομένης δὲ </l>
<l n="321">Αὐτονόη γοόωσα παρήγορον ἴαχε φωνήν·</l>
<l n="322">‘Ζῆλον ἔχω καὶ ἔρωτα τεῆς κακότητος, Ἀγαύη,</l>
<l n="323">ὅττι περιπτύσσεις γλυκερὴν Πενθῆος ὀπωπὴν</l>
<l n="324">καὶ στόμα καὶ φίλον ὄμμα καὶ υἱέος ἄκρα κομάων.</l>
<l n="325">γνωτή, ἐπολβίζω σε, καὶ εἰ κτάνες υἱέα μήτηρ· </l>
<l n="326">ἀντὶ γὰρ Ἀκταίωνος ἀμειβομένης ἀπὸ μορφῆς</l>
<l n="327">νεβρὸν ἐγὼ δάκρυσα, καὶ υἱέος ἀντὶ καρήνου</l>
<l n="328">μηκεδανὴν ἐλάφοιο νόθην κτερέιξα κεραίην.</l>
<l n="329">σῆς δʼ ὀδύνης ἐλάχεια παραίφασις, ὅττι θανόντος</l>
<l n="330">οὐκ ἴδες ἀλλοῖον τύπον υἱέος, οὐ τρίχα νεβροῦ, </l>
<l n="331">οὐ χηλὴν ἀνόνητον ἐκούφισας ἠὲ κεραίην·</l>
<l n="332">μούνη δʼ ἔδρακον υἷα νόθον νέκυν, ἀλλοφυῆ δὲ</l>
<l n="333">καὶ στικτὴν καὶ ἄναυδον ἐκώκυον εἰκόνα μορφῆς,</l>
<l n="334">καὶ μήτηρ ἐλάφοιο καὶ οὐκέτι παιδὸς ἀκούω.</l>
<l n="335">ἀλλὰ σὺ κυδαίνουσα, Διὸς φιλοπάρθενε κούρη, </l>
<l n="336">ἀνδρὸς ἐμοῦ σέο Φοῖβον Ἀρισταίοιο τοκῆα</l>
<l n="337">εἰς ἔλαφον μετάμειψον ἐμὴν βροτοειδέα μορφήν·</l>
<l n="338">δὸς χάριν Ἀπόλλωνι· μετʼ Ἀκταίωνα δὲ δειλὴν</l>
<l n="339">τοῖς αὐτοῖς σκυλάκεσσι καὶ Αὐτονόην πόρε φορβὴν</l>
<l n="340">ἢ κυσὶν ὑμετέροισιν· ἐσαθρήσῃ δὲ Κιθαιρὼν </l>
<l n="341">μητέρα καὶ μετὰ παῖδα κυνοσπάδα· μηδέ με δειλὴν</l>
<l n="342">σῶν ἐλάφων μεθέπουσαν ἴσην κεραελκέα μορφὴν</l>
<l n="343">ἄγρια μαστίζουσα τεῇ ζεύξειας ἀπήνῃ.</l>
<l n="344">χαῖρε φυτὸν Πενθῆος, ἀμείλιχε χαῖρε Κιθαιρών·</l>
<l n="345">χαίρετε καὶ νάρθηκες ἀμερσινόου Διονύσου· </l>
<l n="346">σώζεό μοι, Φαέθων τερψίμβροτε· λάμπε κολώναις·</l>
<l n="347">λάμπε καὶ ἀμφοτέροις, Λητωίδι καὶ Διονύσῳ·</l>
<l n="348">εἰ δὲ τεαῖς ἀκτῖσι καὶ ἀνέρας οἶσθα δαμάσσαι,</l>
<pb id="v.3.p.370"/>
<l n="349">σῷ καθαρῷ πυρὶ βάλλε καὶ Αὐτονόην καὶ Ἀγαύην·</l>
<l n="350">ἔσσο δὲ Πασιφάης τιμήορος, ὄφρα γελάσσῃς </l>
<l n="351">Ἁρμονίης γενέτειραν ἀνιάζων Ἀφροδίτην.’</l>
<l n="352">εἶπε, καὶ ὠλεσίτεκνος ὀδύρετο μᾶλλον Ἀγαύη.</l>
<l n="353">καὶ νέκυν, ὃν κατέπεφνε, φίλη τυμβεύσατο μήτηρ</l>
<l n="354">πίδακα δακρυόεσσαν ἀναβλύζουσα προσώπου·</l>
<l n="355">καὶ τάφον εὐποίητον ἐτεκτήναντο πολῖται. </l>
<l n="356">ὣς αἱ μὲν στενάχοντο κατηφέες· εἰσορόων δὲ</l>
<l n="357">Βάκχος ἄναξ ἐλέαιρε, φιλοθρήνους δὲ γυναῖκας</l>
<l n="358">μυρομένας ἀνέκοψεν, ἐπεὶ στοιχηδὸν ἑκάστῃ</l>
<l n="359">λυσίπονον κεράσας μελιηδέι φάρμακον οἴνῳ</l>
<l n="360">δῶκε ποτὸν ληθαῖον· ὀδυρομένοιο δὲ Κάδμου </l>
<l n="361">πένθιμον ἐπρήυνε γόον παιήονι μύθῳ·</l>
<l n="362">ἀμφοτέρας δʼ εὔνησε καὶ Αὐτονόην καὶ Ἀγαύην,</l>
<l n="363">ἐλπίδος ἐσσομένης πρωτάγγελα θέσφατα φαίνων.</l>
<l n="364">Ἰλλυρίην δʼ ἐπὶ γαῖαν ἐς Ἑσπερίου χθόνα πόντου</l>
<l n="365">Ἁρμονίην λιπόπατριν ὁμόστολον ἥλικι Κάδμῳ </l>
<l n="366">ἀμφοτέρους πόμπευεν ἀλήμονας, οἷς χρόνος ἕρπων</l>
<l n="367">ὤπασε πετρήεσσαν ἔχειν ὀφιώδεα μορφήν.</l>
<l n="368">καὶ Σατύρους καὶ Πᾶνας ἔχων καὶ λύγκας ἱμάσσων</l>
<l n="369">ἁβρὸς ἀσιγήτοισιν ἐκώμασε Βάκχος Ἀθήναις.</l>
</div1>
<pb id="v.3.p.372"/>
<div1 type="book" n="47">
<argument>
<l n="1">ἔρχεο τεσσαρακοστὸν ἐς ἕβδομον, ὁππόθι Περσεὺς</l>
<l n="2">καὶ μόρος Ἰκαρίοιο καὶ ἁβροχίτων Ἀριάδνη.</l>
</argument>
<l n="1">ἤδη δʼ ἔνθα καὶ ἔνθα διʼ ἄστεος ἵπτατο Φήμη</l>
<l n="2">ἄγγελος αὐτοβόητος ἐρισταφύλου Διονύσου</l>
<l n="3">Ἀτθίδι φοιτήσαντος· ἀκοιμήτου δὲ Λυαίου</l>
<l n="4">εἰς χορὸν εὐώδινες ἐβακχεύθησαν Ἀθῆναι.</l>
<l n="5">καὶ πολὺς ἔβρεμε κῶμος· ὁμηγερέες δὲ πολῖται </l>
<l n="6">εἵμασι δαιδαλέοισιν ἀνεχλαίνωσαν ἀγυιὰς</l>
<l n="7">χερσὶ πολυσπερέεσσιν· ἀεξιφύτοιο δὲ Βάκχου</l>
<l n="8">ἡμερίδων πετάλοισιν ἐμιτρώθησαν Ἀθῆναι</l>
<l n="9">αὐτόματοι· φιάλας δὲ σιδηροφόρων διὰ μαζῶν</l>
<l n="10">στήθεσι μυστιπόλοισιν ἀνεζώννυντο γυναῖκες, </l>
<l n="11">παρθενικαὶ δʼ ἐχόρευον, ἐπεστέψαντο δὲ κόρσης</l>
<pb id="v.3.p.374"/>
<l n="12">ἄνθεϊ κισσήεντι περίπλοκον Ἀτθίδα χαίτην.</l>
<l n="13">Ἰλισσὸς δʼ ἐλέλιξε περὶ πτόλιν ἔμπνοον ὕδωρ</l>
<l n="14">κυδαίνων Διόνυσον· ὁμοζήλῳ δὲ χορείῃ</l>
<l n="15">εὔιον ἐκρούοντο μέλος Κηφισίδες ὄχθαι. </l>
<l n="16">φυταλιὴ δʼ ἀνέτελλεν, ἀπὸ χθονίοιο δὲ κόλπου</l>
<l n="17">αὐτοφυὴς γλυκεροῖο πεπαινομένου τοκετοῖο</l>
<l n="18">βότρυς ἐλαιήεντος ἐφοινίχθη Μαραθῶνος,</l>
<l n="19">καὶ δρύες ἐψιθύριζον, ἀνοιγομένων δὲ πετήλων</l>
<l n="20">δίχροον ἠρεύγοντο ῥόδον λειμωνίδες Ὧραι, </l>
<l n="21">καὶ κρίνον αὐτοτέλεστον ἐμαιώσαντο κολῶναι.</l>
<l n="22">καὶ Φρυγίοις αὐλοῖσιν ἐπέκτυπεν αὐλὸς Ἀθήνης,</l>
<l n="23">καὶ δίδυμον κελάδημα δόναξ ἐλίγαινεν Ἀχαρνεὺς</l>
<l n="24">θλιβόμενος παλάμῃσιν· ὁμογλώσσων δʼ ἀπὸ λαιμῶν</l>
<l n="25">Μυγδονίῃ βαρύδουπος ὁμόθροος ἄζυγι κούρῃ </l>
<l n="26">δίθροον ἁρμονίην ἐπιδήμιος ἴαχε Βάκχη</l>
<l n="27">πῆχυν ἐπικλίνουσα νέῃ Πακτωλίδι νύμφῃ,</l>
<l n="28">καὶ φλόγα νυκτιχόρευτον ἀνέσχεθε δίζυγι πεύκῃ</l>
<l n="29">ἀρχεγόνῳ Ζαγρῆι καὶ ὀψιγόνῳ Διονύσῳ·</l>
<l n="30">μνησαμένη δʼ Ἰτύλοιο καὶ ἱστοπόνου Φιλομήλης </l>
<l n="31">σύνθροος αἰολόδειρος ἀνέκλαγεν Ἀτθὶς ἀηδών,</l>
<l n="32">καὶ Ζεφύρου λάλος ὄρνις ὑπωροφίην χέε μολπήν,</l>
<l n="33">μνῆστιν ὅλην Τηρῆος ἀπορρίψασα θυέλλαις.</l>
<l n="34">οὐδέ τις ἦν ἀχόρευτος ἀνὰ πτόλιν. αὐτὰρ ὁ χαίρων</l>
<l n="35">Βάκχος ἐς Ἰκαρίου δόμον ἤλυθεν, ὃς πέλεν ἄλλων </l>
<l n="36">φέρτερος ἀγρονόμων ἑτερότροπα δένδρα φυτεύειν.</l>
<l n="37">ἀγραύλοις δὲ πόδεσσι γέρων ἐχόρευεν ἀλωεὺς</l>
<l n="38">ἀθρήσας Διόνυσον ἐπήλυδα, καλλιφύτων δὲ</l>
<l n="39">κοίρανον ἡμερίδων ὀλίγῃ ξείνισσε τραπέζῃ·</l>
<l n="40">Ἠριγόνη δʼ ἐκέρασσεν ἀψυσσαμένη γλάγος αἰγῶν· </l>
<pb id="v.3.p.376"/>
<l n="41">ἀλλά ἑ Βάκχος ἔρυκε, φιλοστόργῳ δὲ γεραιῷ</l>
<l n="42">ὤπασε λυσιπόνοιο μέθης ἐγκύμονας ἀσκούς,</l>
<l n="43">δεξιτερῇ δʼ εὔοδμον ἔχων δέπας ἡδέος οἴνου</l>
<l n="44">ὤρεγεν Ἰκαρίῳ· φιλίῳ δʼ ἠσπάζετο μύθῳ·</l>
<l n="45">‘Δέξο, γέρον, τόδε δῶρον, ὃ μὴ δεδάασιν Ἀθῆναι. </l>
<l n="46">ὦ γέρον, ὀλβίζω σε· σὲ γὰρ μέλψουσι πολῖται</l>
<l n="47">τοῖον ἔπος βοόωντες, ὅτι κλέος εὗρεν ἐλέγξαι</l>
<l n="48">Ἰκάριος Κελεοῖο καὶ Ἠριγόνη Μετανείρης.</l>
<l n="49">ζῆλον ἔχω προτέρης Δημήτερος, ὅττι καὶ αὐτὴ</l>
<l n="50">ἄλλῳ γειοπόνῳ στάχυν ὄμπνιον ὤπασε Δηώ. </l>
<l n="51">Τριπτόλεμος στάχυν εὗρε, σὺ δʼ οἴνοπα βότρυν ὀπώρης·</l>
<l n="52">ἴλαος οὐρανίῳ Γανυμήδεϊ μοῦνος ἐρίζεις,</l>
<l n="53">Τριπτολέμου προτέροιο μακάρτερε· θυμοβόρους γὰρ</l>
<l n="54">οὐ στάχυες λύουσι μεληδόνας, οἰνοτόκοι δὲ</l>
<l n="55">βότρυες ἀνδρομέης παιήονές εἰσιν ἀνίης.’ </l>
<l n="56">τοῖον ἔπος κατέλεξε, φιλοξείνῳ δὲ γεραιῷ</l>
<l n="57">ἁβρὸν ἐγερσινόοιο δέπας πόρεν ἔμπλεον οἴνου·</l>
<l n="58">καὶ πίεν ἄλλο μετʼ ἄλλο γέρων φυτοεργὸς ἀλωεύς,</l>
<l n="59">οἶστρον ἔχων ἀκόρητον ἐυρραθάμιγγος ἐέρσης·</l>
<l n="60">κούρη δʼ ἀντὶ γάλακτος ἀφυσσαμένη χύσιν οἴνου </l>
<l n="61">ὤρεγε χειρὶ κύπελλον, ἕως ἐμέθυσσε τοκῆα.</l>
<l n="62">ἀλλʼ ὅτε δὴ κόρον εὗρε κυπελλοδόκοιο τραπέζης,</l>
<l n="63">δόχμιος ἀμφιέλικτος ἐρισφαλὲς ἴχνος ἑλίσσων</l>
<l n="64">ποσσὶν ἀμοιβαίοισιν ἀνεσκίρτησεν ἀλωεύς,</l>
<l n="65">Ζαγρέος Εὔιον ὕγνον ἀνακρούων Διονύσῳ. </l>
<l n="66">ἀγρονόμῳ δὲ γέροντι φυτηκόμος ὤπασε δαίμων</l>
<l n="67">κλήματα βοτρυόεντα, φιλεύια δῶρα τραπέζης·</l>
<pb id="v.3.p.378"/>
<l n="68">καί μιν ἄναξ ἐδίδαξεν ἀεξιφύτῳ τινὶ τέχνῃ</l>
<l n="69">κλάσσαι βοθριάσαι τε βαλεῖν τʼ ἐνὶ ἐνὶ κλήματα γύροις.</l>
<l n="70">ἄλλοις δʼ ἀγρονόμοισι γέρων φυτοεργὸς ἀλωεὺς </l>
<l n="71">δῶρα φέρων Βρομίοιο καὶ ἀμπελόεσσαν ὀπώρην</l>
<l n="72">οἰνοφύτους ἐδίδαξε φυτηκομίας Διονύσου·</l>
<l n="73">καὶ νομίῳ κρητῆρι βαλὼν ῥόον ἄσπετον οἴνου</l>
<l n="74">δαινυμένους ηὔφραινεν ἐπασσυτέροισι κυπέλλοις,</l>
<l n="75">οἰνοδόκων θυόεσσαν ἀναπτύξας χύσιν ἀσκῶν. </l>
<l n="76">καί τις ἐγερσινόοιο πιὼν ῥόον ἡδέος οἴνου</l>
<l n="77">Ἠριγόνης γενετῆρα φίλῳ μειλίξατο μύθῳ·</l>
<l n="78">‘Εἰπέ, γέρον, πόθεν εὗρες ἐπὶ χθονί νέκταρ Ὀλύμπου;</l>
<l n="79">οὐκ ἀπὸ Κηφισοῖο φέρεις ξανθόχροον ὕδωρ,</l>
<l n="80">οὐκ ἀπὸ Νηιάδων μελιηδέα δῶρα κομίζεις· </l>
<l n="81">οὐ γὰρ ἀναβλύζουσι μελίρρυτα χεύματα πηγαί,</l>
<l n="82">οὐ ῥόος Ἰλισσοῖο χυτῷ φοινίσσεται ὁλκῷ·</l>
<l n="83">οὐ ποτὸν ἔπλετο τοῦτο φιλοπτόρθοιο μελίσσης,</l>
<l n="84">ὀξύτατον μερόπεσσι φέρον κόρον· ἀλλοφυὲς δὲ</l>
<l n="85">καὶ μέλιτος γλυκεροῖο φέρεις γλυκερώτερον ὕδωρ· </l>
<l n="86">πάτριον οὐ πόμα τοῦτο λοχεύεται Ἀτθὶς ἐλαίη·</l>
<l n="87">λαρότερον δὲ γάλακτος ἔχεις ποτὸν ἐμμενὲς αἰεὶ</l>
<l n="88">συμφερταῖς λιβάδεσσι μελικρήτου κυκεῶνος.</l>
<l n="89">εἰ δὲ ποτὸν μερόπεσσιν ἀεξιφύτων ἀπὸ κήπων</l>
<l n="90">ἐκ καλύκων δεδάασιν ἄγειν ῥοδοπήχεες Ὧραι, </l>
<l n="91">καί κεν ἐγὼ καλέεσκον Ἀδώνιδος ἢ Κυθερείης</l>
<l n="92">εἰαρινὸν πόμα τοῦτο, ῥόδων εὔοδμον ἐέρσην.</l>
<l n="93">λυσίπονον καὶ ξεῖνον ἄγεις ποτόν· ἠερίοις γάρ</l>
<l n="94">πλαζομένας ἀνέμοισιν ἐμὰς ἐκέδασσε μερίμνας.</l>
<l n="95">μή σοι δῶρον ἔδωκεν ἀπʼ αἰθέρος ἄμβροτος Ἥβη; </l>
<l n="96">μή σοι τοῦτο κόμισσε τεὴ πολιοῦχος Ἀθήνη;</l>
<l n="97">οὐρανόθεν κρητῆρα τίς ἥρπασεν, ἔνθεν ἀφύσσει</l>
<pb id="v.3.p.380"/>
<l n="98">Ζηνὶ καὶ ἀθανάτοισι δέπας κεράσας Γανυμήδης;</l>
<l n="99">ξεινοδόκου Κελεοῖο μακάρτερε, μὴ σὺ καὶ αὐτὸς</l>
<l n="100">ἵλαον οὐρανόθεν ναέτην ξείνισσας Ὀλύμπου; </l>
<l n="101">πείθομαι, ὡς θεὸς ἄλλος ἐκώμασε σεῖο μελάθρῳ,</l>
<l n="102">καὶ φιλίης πόμα τοῦτο τεῆς διὰ δεῖπνα τραπέζης</l>
<l n="103">Ἀτθίδι δῶρον ἔδωκεν, ἄτε στάχυν ὤπασε Δηώ.’</l>
<l n="104">ἔννεπε θαμβήσας γλυκερὸν ποτόν· ἐκ στομάτων δὲ</l>
<l n="105">ἡδυμανὴς ἀλάλαζε χέων ἄγραυλον ἀοιδήν. </l>
<l n="106">ἀγρονόμοι δʼ ἀρύοντες ἐπασσυτέροισι κυπέλλοις</l>
<l n="107">πάντες ἐβακχεύθησαν ἀμερσινόῳ φρένας οἴνῳ·</l>
<l n="108">ὄμματα δʼ ἐπλάζοντο, φιλακρήτοις δὲ κυπέλλοις</l>
<l n="109">ἄργυφα πορφύροντο παρήια, γειοπόνων δὲ</l>
<l n="110">στήθεα θερμαίνοντο, ποτῷ δʼ ἐβαρύνετο κόρση, </l>
<l n="111">καὶ φλέβες οἰδαίνοντος ἐκυμαίνοντο καρήνου·</l>
<l n="112">τοῖσι δὲ δερκομένοισιν ἐσείετο κόλπος ἀρούρης</l>
<l n="113">καὶ δρύες ὠρχήσαντο καὶ ἐσκίρτησαν ἐρίπναι·</l>
<l n="114">καὶ σφαλεραῖς λιβάδεσσιν ἀήθεος ἔμπλεος οἴνου</l>
<l n="115">ὕπτιος αὐτοκύλιστος ἐπὶ χθόνα κάππεσεν ἀνήρ. </l>
<l n="116">καὶ χορὸς ἀγρονόμων φονίῳ δεδονημένος οἴστρῳ</l>
<l n="117">τλήμονος Ἰκαρίοιο κατέτρεχε θυιάδι λύσσῃ,</l>
<l n="118">οἶά τε φαρμακόεντα κερασσαμένου δόλον οἴνου,</l>
<l n="119">ὃς μὲν ἔχων βουπλῆγα σιδήρεον, ὃς δὲ μακέλλῃ</l>
<l n="120">θωρήξας ἕο χεῖρας, ὁ δὲ σταχυητόμον ἅρπην </l>
<l n="121">κουφίζων, ἕτερος δὲ λίθον περίμετρον ἀείρων,</l>
<l n="122">ἄλλος ἀνεπτοίητο καλαύροπα χειρὶ τιταίνων,</l>
<l n="123">γηραλέον πλήσσοντες· ἑλὼν δέ τις ἐγγὺς ἱμάσθλην</l>
<l n="124">Ἰκαρίου τέτρηνε δέμας ταμεσίχροϊ κέντρῳ.</l>
<l n="125">καὶ μογέων χθονὶ πῖπτε γέρων φυτοεργὸς ἀλωεὺς </l>
<l n="126">τυπτόμενος ῥοπάλοισιν, ἐπισκαίρων δὲ τραπέζῃ</l>
<pb id="v.3.p.382"/>
<l n="127">τύψε μέθης κρητῆρα, καὶ αἴθοπος εἰς χύσιν οἴνου</l>
<l n="128">ἡμιθανὴς κεκύλιστο· βαρυνομένου δὲ καρήνου</l>
<l n="129">ἀγρονόμων πληγῇσιν ἀμοιβαίῃσι τυπέντος</l>
<l n="130">αἱμαλέη φοίνιξεν ὁμόχροον οἶνον ἐέρση. </l>
<l n="131">καὶ μόγις ἐκ στομάτων ἔπος ἴαχεν Ἄιδι γείτων·</l>
<l n="132">‘Οἶνος ἐμοῦ Βρομίου, βροτέης ἄμπαυμα μερίμνης,</l>
<l n="133">ὁ γλυκὺς εἰς ἐμὲ μοῦνον ἀμείλιχος· εὐφροσύνην γὰρ</l>
<l n="134">ἀνδράσι πᾶσιν ὄπασσε, καὶ Ἰκαρίῳ πόρε πότμον·</l>
<l n="135">ὁ γλυκὺς Ἠριγόνῃ πολεμήιος· ἡμετέρην γὰρ </l>
<l n="136">νηπενθὴς Διόνυσος ἐθήκατο πενθάδα κούρην.’</l>
<l n="137">οὔ πω μῦθος ἔληγε· μόρος δέ οἱ ἔφθασε φωνήν.</l>
<l n="138">καὶ νέκυς αὐτόθι κεῖτο, σαόφρονος ἔκτοθι κούρης,</l>
<l n="139">ὄμμασι πεπταμένοισιν. ἐν ἀστρώτῳ δὲ χαμευνῇ</l>
<l n="140">νήδυμον ὕπνον ἴαυον ὑπὲρ δαπέδοιο φονῆες </l>
<l n="141">οἰνοβαρεῖς, νεκύεσσιν ἐοικότες· ἐγρόμενοι δέ,</l>
<l n="142">ὃν κτάνον ἀγνώσσοντες, ἀνέστενον· ὑψόθι δʼ ὤμων</l>
<l n="143">νεκρὸν ἐλαφρίζοντες ἀνήγαγον εἰς ῥάχιν ὕλης</l>
<l n="144">ἔμφρονα θυμὸν ἔχοντες, ἐν εὐύδρῳ δὲ ῥεέθρῳ</l>
<l n="145">ὠτειλὰς ἐκάθηραν ὀρεσσιχύτῳ παρὰ πηγῇ· </l>
<l n="146">καὶ νέκυν ἀρτιδάικτον, ὃν ἔκτανον ἄφρονι λύσσῃ,</l>
<l n="147">ἀνδροφόνοις παλάμῃσιν ἐτυμβεύσαντο φονῆες.</l>
<l n="148">ψυχὴ δʼ Ἰκαρίοιο πανείκελος ἔσσυτο καπνῷ</l>
<l n="149">εἰς δόμον Ἠριγόνης· βροτέῃ δʼ ἰσάζετο μορφῇ</l>
<l n="150">κοῦφον ὀνειρείης σκιερῆς εἴδωλον ὀπωπῆς, </l>
<l n="151">ἀνδρὶ νεουτήτῳ πανομοίιος, εἶχε δὲ δειλὴ</l>
<l n="152">στικτὸν ἀσημάντοιο φόνου κήρυκα χιτῶνα,</l>
<l n="153">αἵματι φοινίσσοντα καὶ αὐχμώοντα κονίῃ,</l>
<l n="154">ῥωγαλέον πληγῇσιν ἀμοιβαίοιο σιδήρου.</l>
<l n="155">καὶ παλάμας ὤρεξε· νεοσφαγέων δὲ δοκεύειν </l>
<l n="156">ὠτειλὰς μελέων ἐπεδείκνυε γείτονι κούρῃ.</l>
<pb id="v.3.p.384"/>
<l n="157">παρθενικὴ δʼ ὀλόλυξε φιλοθρήνοις ἐν ὀνείροις,</l>
<l n="158">ὡς ἴδεν ἕλκεα τόσσα καρήατος, ὡς ἴδε δειλὴ</l>
<l n="159">λύθρον ἐρευθομένοιο νεόρρυτον ἀνθερεῶνος·</l>
<l n="160">καὶ σκιόεις γενέτης ἔπος ἔννεπε πενθάδι κούρῃ· </l>
<l n="161">‘Ἔγρεο, δειλαίη, καὶ δίζεο σεῖο τοκῆα·</l>
<l n="162">ἔγρεο, καὶ μεθύοντας ἐμοὺς μάστευε φονῆας·</l>
<l n="163">εἰμὶ τεὸς γενέτης βαρυώδυνος, ὃν χάριν οἴνου</l>
<l n="164">ἀγρονόμοι δασπλῆτες ἐδηλήσαντο σιδήρῳ.</l>
<l n="165">ὦ τέκος, ὀλβίζω σε· σὺ γὰρ κταμένοιο τοκῆος </l>
<l n="166">οὐ καναχὴν ἤκουσας ἀρασσομένοιο καρήνου,</l>
<l n="167">οὐ πολιὴν ἐνόησας ἐρευθομένην ὑπὸ λύθρῳ,</l>
<l n="168">οὐ νέκυν ἀρτιδάικτον ἐπισπαίροντα κονίῃ,</l>
<l n="169">πατροφόνους κορύνας οὐκ ἔδρακες· ἀλλά σε δαίμων</l>
<l n="170">ἔκτοθι πατρὸς ἔρυκε, τεὴν δʼ ἐφύλαξεν ὀπωπήν, </l>
<l n="171">μὴ μόρον ἀθρήσειε δαϊζομένου γενετῆρος.</l>
<l n="172">αἵματι πορφύροντας ἐμοὺς σκοπίαζε χιτῶνας·</l>
<l n="173">χθιζὰ γὰρ οἰνωθέντες ἀμοιβαίοισι κυπέλλοις</l>
<l n="174">ἀγρονόμοι βλύζοντες ἀήθεος ἰκμάδα Βάκχου</l>
<l n="175">ἀμφʼ ἐμὲ κυκλώσαντο· δαϊζόμενος δὲ σιδήρῳ </l>
<l n="176">μηλονόμους ἐκάλεσσα, καὶ οὐκ ἤκουσαν ἰωήν·</l>
<l n="177">μούνη δʼ ὑστερόφωνος ἐμὸν κτύπον ἔκλυεν Ἠχὼ</l>
<l n="178">θρήνοις ἀντιτύποισι τεὸν στενάχουσα τοκῆα.</l>
<l n="179">οὐκέτι κουφίζουσα καλαύροπα μεσσόθεν ὕλης</l>
<l n="180">εἰς νομὸν ἀνθεμόεντα καὶ εἰς λειμῶνας ἱκάνεις, </l>
<l n="181">σὴν ἀγέλην βόσκουσα σὺν ἀγραύλῳ <note n="1" place="unspecified" anchored="yes">So MSS.: Ludsich a)grau/lou.</note> παρακοίτῃ·</l>
<l n="182">οὐκέτι δενδροκόμοιο τεῆς ψαύουσα μακέλλης</l>
<l n="183">κῆπον ἐς εὐώδινα φέρεις ἀμαρήιον ὕδωρ·</l>
<l n="184">ἀλλὰ μελιρραθάμιγγος ἐμῆς ἀκόρητος ὀπώρης</l>
<l n="185">κλαῖε τεὸν γενέτην με δεδουπότα· καί σε νοήσω </l>
<l n="186">ὀρφανικὴν ζώουσαν ἀπειρήτην ὑμεναίων.’</l>
<pb id="v.3.p.386"/>
<l n="187">ὣς φαμένη πτερόεσσα παρέδραμεν ὄψις ὀνείρου.</l>
<l n="188">κούρη δʼ ἐγρομένη ῥοδέας ἤμυξε παρειάς,</l>
<l n="189">πενθαλέοις δʼ ὀνύχεσσιν ἀκαμπέας ἔξεσε μαζούς,</l>
<l n="190">καὶ δολιχῆς προθέλυμνον ἀνέσπασε βότρυν ἐθείρης· </l>
<l n="191">καὶ βόας ἀθρήσασα παρισταμένους ἔτι πέτρῃ</l>
<l n="192">παρθένος ἀχνυμένη κινυρῇ βρυχήσατο φωνῇ·</l>
<l n="193">‘Πῇ νέκυς Ἰκαρίοιο, φίλαι φθέγξασθε κολῶναι·</l>
<l n="194">πότμον ἐμοῦ γενετῆρος ἐθήμονες εἴπατε ταῦροι·</l>
<l n="195">πατρὸς ἐμοῦ κταμένοιο τίνες γεγάασι φονῆες; </l>
<l n="196">πῇ μοι ἐμὸς γενέτης γλυκὺς οἴχεται; ἦ ῥα διδάσκων</l>
<l n="197">γείτονα καλλιφύτοιο νέους ὅρπηκας ὀπώρης</l>
<l n="198">πλάζεται ἀγρονόμοισι παρήμενος, ἤ τινι βούτῃ</l>
<l n="199">δενδροκόμῳ παρέμιμνε συνέστιος εἰλαπινάζων;</l>
<l n="200">εἴπατε μυρομένῃ, καὶ τλήσομαι, εἰσόκεν ἔλθῃ. </l>
<l n="201">εἰ μὲν ἔτι ζώει γενέτης ἐμός, ἔρνεα κήπου</l>
<l n="202">ἀρδεύσω παλίνορσος ἅμα ζώουσα τοκῆι·</l>
<l n="203">εἰ δὲ πατὴρ τέθνηκε καὶ οὐκέτι δένδρα φυτεύει,</l>
<l n="204">ἀθρήσω μόρον ἶσον ἐπὶ φθιμένῳ γενετῆρι.’</l>
<l n="205">ὣς φαμένη ταχύγουνος ἀνέδραμεν εἰς ῥάχιν ὕλης, </l>
<l n="206">ἴχνια μαστεύουσα νεοσφαγέος γενετῆρος.</l>
<l n="207">οὐ δέ οἱ εἰρομένῃ θρασὺς αἰπόλος, οὐ παρὰ λόχμαις</l>
<l n="208">παρθένον οἰκτείρων ἀγεληκόμος ἔννεπε βούτης</l>
<l n="209">ἴχνιον ἀστήρικτον ἀκηρύκτοιο τοκῆος,</l>
<l n="210">οὐ νέκυν Ἰκαρίοιο γέρων ἐπεδείκνυε ποιμήν· </l>
<l n="211">ἀλλὰ μάτην ἀλάλητο· μόγις δέ μιν εὗρεν ἀλωεὺς</l>
<l n="212">καὶ κινυροῖς στομάτεσσι δυσάγγελον ἴαχε φωνήν,</l>
<l n="213">καὶ τάφον ἐγγὺς ἔδειξε νεοδμήτοιο τοκῆος.</l>
<l n="214">παρθενικὴ δʼ ἀίουσα σαόφρονι μαίνετο λύσσῃ·</l>
<l n="215">καὶ πλοκάμους τίλλουσα φίλῳ παρακάτθετο τύμβῳ </l>
<l n="216">παρθένος ἀκρήδεμνος ἀσάμβαλος, αὐτοχύτοις δὲ</l>
<pb id="v.3.p.388"/>
<l n="217">δάκρυσιν ἀενάοισι λελουμένον εἶχε χιτῶνα.</l>
<l n="218">χείλεσι δʼ ἀφθόγγοισιν ἐπεσφρηγίσσατο σιγὴν</l>
<l n="219">εἰς χρόνον· Ἠριγόνῃ δὲ κύων ὁμόφοιτος ἐχέφρων</l>
<l n="220">κνυζηθμῷ γοόωντι συνέστιχε πενθάδι κούρῃ, </l>
<l n="221">καί οἱ ὀδυρομένῃ συνοδύρετο. μαινομένη δὲ</l>
<l n="222">εἰς φυτὸν ὑψικάρηνον ἀνέδραμεν· ἀμφὶ δὲ δένδρῳ</l>
<l n="223">ἀγχονίῳ σφίγξασα περίπλοκον αὐχένα δεσμῷ</l>
<l n="224">αὐτοφόνῳ στροφάλιγγι μετάρσιος ὤλετο κούρη, </l>
<l n="226">ἀμφοτέρους δονέουσα πόδας βητάρμονι παλμῷ· </l>
<l n="225">καὶ θάνε, καὶ μόρον εἶχεν ἑκούσιον· ἀμφὶ δὲ κούρην </l>
<l n="227">πυκνὰ κύων δεδόνητο, καὶ ἴαχε πένθιμον ἠχὼ </l>
<l n="228">ὄμμασι θηρείοισι νοήμονα δάκρυα λείβων.</l>
<l n="229">οὐδὲ κύων ἀφύλακτον ἐρημάδα κάλλιπε κούρην,</l>
<l n="230">ἀλλὰ φυτῷ παρέμιμνεν ἐπήλυδα θῆρα διώκων, </l>
<l n="231">πόρδαλιν ἠὲ λέοντα· παρερχομένοισι δʼ ὁδίταις</l>
<l n="232">νεύμασιν ἀφθόγγοις ἐπεδείκνυεν ἄζυγα κούρην</l>
<l n="233">δεσμοῖς ἀγχονίοισι περίπλοκον ὑψόθι δένδρου.</l>
<l n="234">οἱ δέ μιν οἰκτείροντες ἀνήιον εἰς φυτὸν ὕλης</l>
<l n="235">ἴχνεσιν ἀκροτάτοισιν, ἀπʼ εὐπετάλων δὲ κορύμβων </l>
<l n="236">παρθενικὴν ἀδμῆτα κατήγαγον· ἀγχιφανῆ δὲ</l>
<l n="237">γαῖαν ἐκοιλαίνοντο πεδοσκαφέεσσι μακέλλαις.</l>
<l n="238">τοῖς ἅμα καὶ πεπόνητο κύων πινυτόφρονι θυμῷ,</l>
<l n="239">πενθαλέῳ δʼ ἐβάθυνε πέδον τεχνήμονι ταρσῷ,</l>
<l n="240">θηγαλέοις ὀνύχεσσι χυτῆς χθονὸς ἄκρα χαράσσων. </l>
<l n="241">καὶ νέκυν ἀρτιδάικτον ἐπεκτερέιξαν ὁδῖται·</l>
<l n="242">καὶ ξυνῆς μεθέπων ὑποκάρδιον ὄγκον ἀνίης</l>
<l n="243">εἰς ἑὸν ἔργον ἕκαστος ἀνέδραμεν ὀξέι ταρσῷ·</l>
<l n="244">αὐτὰρ ὁ μοῦνος ἔμιμνε κύων παρὰ γείτονι τύμβῳ</l>
<l n="245">Ἠριγόνης ὑπʼ ἔρωτι, θελήμονι δʼ ὤλολε πότμῳ. </l>
<l n="246">Ζεὺς δὲ πατὴρ ἐλέαιρεν· ἐν ἀστερόεντι δὲ κύκλῳ</l>
<l n="247">Ἠριγόνην στήριξε Λεοντείῳ παρὰ νώτῳ·</l>
<pb id="v.3.p.390"/>
<l n="248">παρθενικὴ δʼ ἄγραυλος ἔχει στάχυν· οὐ γὰρ ἀείρειν</l>
<l n="249">ἤθελεν οἴνοπα βότρυν ἑοῦ γενέταο φονῆα.</l>
<l n="250">Ἰκάριον δὲ γέροντα συνήλυδα γείτονι κούρῃ </l>
<l n="251">εἰς πόλον ἀστερόφοιτον ἄγων ὀνόμηνε Βοώτην</l>
<l n="252">φαιδρόν, Ἁμαξαίης ἐπαφώμενον Ἀρκάδος Ἄρκτου·</l>
<l n="253">καὶ Κύνα μαρμαίροντα καταΐσσοντα Λαγωοῦ</l>
<l n="254">ἔμπυρον ἄστρον ἔθηκεν, ὅπῃ περὶ κύκλον Ὀλύμπου</l>
<l n="255">ποντιὰς ἀστερόεντι τύπῳ ναυτίλλεται Ἀργώ. </l>
<l n="256">καὶ τὰ μὲν ἔπλασε μῦθος Ἀχαιικὸς ἠθάδα πειθὼ</l>
<l n="257">ψεύδεϊ συγκεράσας· τὸ δʼ ἐτήτυμον, ὑψιμέδων Ζεὺς</l>
<l n="258">ψυχὴν Ἠριγόνης σταχυώδεος ἀστέρι Κούρης</l>
<l n="259">οὐρανίης ἐπένειμεν ὁμόζυγον, αἰθερίου δὲ</l>
<l n="260">ἄγχι Κυνὸς κύνα θῆκεν ὁμοίιον εἴδεϊ μορφῆς, </l>
<l n="261">Σείριον, ὃν καλέουσιν ὀπωρινόν, Ἰκαρίου δὲ</l>
<l n="262">ψυχὴν ἠερόφοιτον ἐπεξύνωσε Βοώτῃ.</l>
<l n="263">καὶ τὰ μὲν οἰνοφύτῳ Κρονίδης πόρεν Ἀτθίδι γαίῃ,</l>
<l n="264">ἓν γέρας ἐντύνων καὶ Παλλάδι καὶ Διονύσῳ.</l>
<l n="265">Ἰλισσοῦ δὲ ῥέεθρα μελίρρυτα Βάκχος ἐάσας </l>
<l n="266">ἁβρὸς ἐς ἀμπελόεσσαν ἐκώμασεν ἄντυγα Νάξου·</l>
<l n="267">ἀμφὶ δέ μιν πτερὰ πάλλεν Ἔρως θρασύς, ἐρχομένου δὲ</l>
<l n="268">μελλογάμου Κυθέρεια προηγεμόνευε Λυαίου.</l>
<l n="269">ἄρτι γὰρ ὑπνώουσαν ἐπʼ αἰγιαλοῖσιν ἐάσας</l>
<l n="270">παρθενικὴν λιπόπατριν ἀμείλιχος ἔπλεε Θησεύς, </l>
<l n="271">συνθεσίας δʼ ἀνέμοισιν ἐπέτρεπεν. ὑπναλέην δὲ</l>
<l n="272">ἀθρήσας Διόνυσος ἐρημαίην Ἀριάδνην</l>
<pb id="v.3.p.392"/>
<l n="273">θαύματι μῖξεν ἔρωτα· χοροπλεκέεσσι δὲ Βάκχαις</l>
<l n="274">γλώσσῃ θαμβαλέῃ πεφυλαγμένον ἔννεπε μῦθον·</l>
<l n="275">‘Βασσαρίδες, μὴ ῥόπτρα τινάξατε, μὴ κτύπος ἔστω </l>
<l n="276">ἢ ποδὸς ἢ σύριγγος· ἐάσατε Κύπριν ἰαύειν·</l>
<l n="277">ἀλλʼ οὐ κεστὸν ἔχει σημάντορα Κυπρογενείης.</l>
<l n="278">πείθομαι, ὡς δολόεντι Χάρις νυμφεύεται Ὕπνῳ·</l>
<l n="279">ἀλλʼ ἐπεὶ ὄρθρος ἔλαμψε καὶ ἐγγύθι φαίνεται Ἠώς,</l>
<l n="280">Πασιθέην εὕδουσαν ἐγείρατε· τίς παρὰ Νάξῳ, </l>
<l n="281">τίς Χάριν ἐχλαίνωσεν ἀνείμονα; μὴ πέλεν Ἥβη;</l>
<l n="282">ἀλλὰ δέπας μακάρων τίνι κάλλιπε; μῆ παρὰ πόντῳ</l>
<l n="283">κέκλιται αἰγλήεσσα βοῶν ἐλάτειρα Σελήνη;</l>
<l n="284">καὶ πόθεν Ἐνδυμίωνος ἐθήμονος ἐκτός ἰαύει;</l>
<l n="285">μὴ Θέτιν ἀργυρόπεζαν ἐπʼ αἰγιαλοῖσι δοκεύω; </l>
<l n="286">ἀλλʼ οὐ γυμνὸν ἔχει ῥοδόεν δέμας. εἰ θέμις εἰπεῖν,</l>
<l n="287">Ναξιὰς ἰοχέαιρα πόνων ἀμπαύεται ἄγρης,</l>
<l n="288">θηροφόνους ἱδρῶτας ἀποσμήξασα θαλάσσῃ·</l>
<l n="289">τίκτει γὰρ γλυκὺν ὕπνον ἀεὶ πόνος· ἀλλʼ ἐνὶ λόχμῃ</l>
<l n="290">Ἄρτεμιν ἑλκεχίτωνα τίς ἔδρακε; μίμνετε, Βάκχαι. </l>
<l n="291">στῆθι, Μάρων· μῆ δεῦρο χορεύσατε· λῆγε λιγαίνων,</l>
<l n="292">Πὰν φίλε, μὴ σκεδάσειας ἑώιον ὕπνον Ἀθήνης·</l>
<l n="293">καὶ τίνι Παλλὰς ἔλειπεν ἑὸν δόρυ; καὶ τίς ἀείρει</l>
<l n="294">χαλκείην τρυφάλειαν ἢ αἰγίδα Τριτογενείης;’</l>
<l n="295">τοῖα μέν ἔννεπε Βάκχος· ἀπὸ ψαμάθοιο δέ δειλὴ </l>
<l n="296">ὕπνον ἀποσκεδάσασα δυσίμερος ἔγρετο κούρη,</l>
<l n="297">καὶ στόλον οὐκ ἐνόησε καἰ οὐ πόσιν ἠπεροπῆα·</l>
<l n="298">ἀλλὰ σὺν ἀλκυόνεσσι Κυδωνιὰς ἔστενε νύμφη</l>
<l n="299">ἠιόνας μεθέπουσα, βαρύβρομον ἕδνον Ἐρώτων·</l>
<l n="300">ἠίθεον δʼ ὀνόμηνεν· ἐμαίνετο δʼ ἐγγύθι πόντου </l>
<l n="301">ὁλκάδα διζομένη· φθονερῷ δʼ ἐπεμήνιεν ὕπνῳ,</l>
<pb id="v.3.p.394"/>
<l n="302">καὶ Παφίης πολὺ μᾶλλον ἐμέμφετο μητρὶ θαλάσσῃ·</l>
<l n="303">καὶ Βορέην ἱκέτευε, καὶ ὅρκιον εἶπεν ἀήτην,</l>
<l n="304">ὅρκιον Ὠρείθυιαν, ὅπως πάλιν εἰς χθόνα Νάξου</l>
<l n="305">κοῦρον ἄγοι, γλυκερὴν δὲ τὸ δεύτερον ὁλκάδα λεύσσῃ· </l>
<l n="306">Αἰόλον ᾔτεε μᾶλλον ἀθελγέα· λισσομένῃ δὲ</l>
<l n="307">πείθετο καὶ κατένευσε, καὶ ἀντικέλευθον ἀήτην</l>
<l n="308">πέμψεν, ἵνα πνεύσειε· ποθοβλήτοιο δὲ κούρης</l>
<l n="309">οὐ Βορέης ἀλέγιζε δυσίμερος· ἀλλὰ καὶ αὐταὶ</l>
<l n="310">παρθενικῇ κοτέοντο τάχα ζηλήμονες αὖραι, </l>
<l n="311">αἳ τότε νῆα κόμισσαν ἐς Ἀτθίδα. παρθενικήν δὲ</l>
<l n="312">αὐτὸς Ἔρως θάμβησεν, ἀπενθήτῳ δʼ ἐνὶ Νάξῳ</l>
<l n="313">εἰσιδέειν ἐδόκησεν ὀδυρομένην Ἀφροδίτην·</l>
<l n="314">ἦν δὲ φαεινοτέρη καὶ ἐν ἄλγεσι, καί μιν ἀνίη</l>
<l n="315">ἀχνυμένην κόσμησε· κινυρομένῃ δʼ Ἀριάδνῃ </l>
<l n="316">εἴκαθεν εἰς κρίσιν ἦκα φιλομμειδὴς Ἀφροδίτη</l>
<l n="317">ἱμερόεν γελόωσα, καὶ εἴκαθεν ὄμματα Πειθοῦς</l>
<l n="318">καὶ Χαρίτων καὶ Ἔρωτος ἐπήρατα δάκρυσι κούρης.</l>
<l n="319">ὀψὲ δὲ δακρυόεσσα τόσην ἐφθέγξατο φωνήν·</l>
<l n="320">‘Ὕπνος ἐμοὶ γλυκὺς ἦλθεν, ἕως γλυκὺς ᾤχετο Θησεύς· </l>
<l n="321">αἴθε με τερπομένην <note n="1" place="unspecified" anchored="yes">So Mss.: Ludsich meterxome/nhn.</note> ἔτι κάλλιπεν· ὑπναλέη δὲ</l>
<l n="322">Κεκροπίην ἐνόησα, καὶ ἔνδοθι Θησέος αὐλῆς</l>
<l n="323">ἁβρὸς ἔην ὑμέναιος ἀειδομένης Ἀριάδνης</l>
<l n="324">καὶ χορός, ἡμετέρη δʼ ἐπεκόσμεε τερπομένη χεὶρ</l>
<l n="325">εἰαρινοῖς πετάλοισι τεθηλότα βωμὸν Ἐρώτων· </l>
<l n="326">καὶ γάμιον στέφος εἶχον· ἔην δέ μοι ἐγγύθι Θησεὺς</l>
<l n="327">εἵμασι νυμφιδίοισι θυηπολέων Ἀφροδίτῃ.</l>
<l n="328">ὤμοι, ποῖον ὄνειρον ἴδον γλυκύν· ἀλλά με φεύγων</l>
<l n="329">ᾤχετο καλλείψας ἔτι παρθένον· ἵλαθι, Πειθώ·</l>
<l n="330">ταῦτά μοι ἀχλυόεσσα γαμοστόλος ὤπασεν ὀρφνή, </l>
<pb id="v.3.p.396"/>
<l n="331">καὶ φθονερὴ τάδε πάντα φαεσφόρος ἥρπασεν Ἠώς·</l>
<l n="332">ἐγρομένη δʼ οὐχ εὗρον ἐμὸν πόθον· ἦ ῥα καὶ αὐταὶ</l>
<l n="333">εἰκόνες ἀντιτύπων ζηλήμονές εἰσιν Ἐρώτων,</l>
<l n="334">ὅττι τελεσσιγάμων ἀπατήλιον ὄψιν ὀνείρων</l>
<l n="335">ἱμερτὴν ἐνόησα, καἰ ἱμερόεις φύγε Θησεύς; </l>
<l n="336">εἰς ἐμὲ καὶ φίλος Ὕπνος ἀνάρσιος· εἴπατε, πέτραι,</l>
<l n="337">εἴπατέ μοι δυσέρωτι· τίς ἥρπασεν ἀστὸν Ἀθήνης;</l>
<l n="338">εἰ Βορέης πνεύσειεν, ἐς Ὠρείθυιαν ἱκάνω·</l>
<l n="339">ἀλλά μοι Ὠρείθυια χολώεται, ὅττι καἰ αὐτὴ</l>
<l n="340">αἷμα φέρει Μαραθῶνος, ὅθεν φίλος ἔπλετο Θησεύς. </l>
<l n="341">εἰ Ζέφυρος κλονέει, Ζεφυρηίδι δείξατε νύμφῃ</l>
<l n="342">ἴριδι μητρὶ Πόθοιο βιαζομένην Ἀριάδνην·</l>
<l n="343">εἰ Νότος, εἰ θρασὺς Εὖρος, ἐς ἠριγένειαν ἱκάνω</l>
<l n="344">μεμφομένη ῥοθίων ἀνέμων δυσέρωτι τεκούσῃ.</l>
<l n="345">δὸς κενεὴν πάλιν, Ὕπνε, φίλην χάριν, ἶσον ἐκείνῳ </l>
<l n="346">πέμπων ἄλλον ὄνειρον ἐπήρατον, ὄφρα νοήσω</l>
<l n="347">Κύπριδος ὑπναλέης γλυκερὴν ἀπατήλιον εὐνήν·</l>
<l n="348">μοῦνον ἐμοῖς δήθυνον ἐπʼ ὄμμασιν, ὄφρα νοήσω</l>
<l n="349">ἄπνοον οἶστρον Ἔρωτος ὀνειρείων ὑμεναίων.</l>
<l n="350">εἰ μὲν ἐς Ἀτθίδα γαῖαν, ἐπίκλοπε νυμφίε Θησεῦ, </l>
<l n="351">σὸν πλόον ἐκ Νάξοιο μετήγαγον ἅρπαγες αὖραι,</l>
<l n="352">εἰπέ μοι εἰρομένῃ, καὶ ἐς Αἰόλον αὐτίκα βαίνω</l>
<l n="353">μεμφομένη φθονεροῖσι καὶ οὐχ ὁσίοισιν ἀήταις·</l>
<l n="354">εἰ δέ με τὴν λιπόπατριν ἐρημάδι πάρθετο Νάξῳ,</l>
<l n="355">καὶ σέθεν ἀγνώσσοντος ἀμείλιχος ἔπλεε ναύτης, </l>
<l n="356">ἤλιτεν εἰς Θησῆα καὶ εἰς Θέμιν, εἰς Ἀριάδνην·</l>
<l n="357">μηκέτι ναυτίλος οὗτος ἴδοι ποτὲ πομπὸν ἀήτην,</l>
<l n="358">μηδέ μιν ἀσταθέεσσι συνιππεύοντα θυέλλαις</l>
<l n="359">ἵλαος ἀθρήσειε γαληναῖος Μελικέρτης·</l>
<pb id="v.3.p.398"/>
<l n="360">ἀλλὰ Νότος πνεύσειεν, ὅτε χρέος ἐστὶ Βορῆος· </l>
<l n="361">εὖρον ἴδοι Ζεφύρου κεχρημένος· εἰαρινοὶ δὲ</l>
<l n="362">ποντοπόροις ὅτε πᾶσιν ἐπιπνείουσιν ἀῆται,</l>
<l n="363">χειμερίῃ τότε μοῦνος ὁμιλήσειε θαλάσσῃ.</l>
<l n="364">ἤλιτε ναυτίλος οὗτος ἀθέσμιος· ἀλλὰ καὶ αὐτὴ</l>
<l n="365">ἀασάμην ποθέουσα σαόφρονος ἀστὸν Ἀθήνης. </l>
<l n="366">αἴθέ μιν οὐκ ἐπόθησα δυσίμερος· εἰς Παφίην γὰρ</l>
<l n="367">ὁππόσον ἱμερόεις, τόσον ἄγριος ἔπλετο Θησεύς·</l>
<l n="368">οὐ τάδε μοι κατέλεξεν ἐμὸν μίτον εἰσέτι πάλλων·</l>
<l n="369">οὐ τάδε μοι κατέλεξε παρʼ ἡμετέρῳ λαβυρίνθῳ.</l>
<l n="370">αἴθέ μιν ἔκτανε ταῦρος ἀμείλιχος· ἴσχεο, φωνή, </l>
<l n="371">ἀφροσύνης, μὴ κτεῖνε νέον γλυκύν· ὤμοι Ἐρώτων·</l>
<l n="372">Θησεὺς ἔπλεε μοῦνος ἐς εὐώδινας Ἀθήνας.</l>
<l n="373">οἶδα, πόθεν με λέλοιπε· μιῆς τάχα παρθενικάων</l>
<l n="374">σύμπλοον ἔσχεν ἔρωτα, καὶ ἐν Μαραθῶνι χορεύει</l>
<l n="375">εἰς ἑτέρης γάμον ἄλλον, ἐγὼ δʼ ἔτι Νάξον ὁδεύω. </l>
<l n="376">παστὸς ἐμὸς πέλε Νάξος, ἐπίκλοπε νυμφίε Θησεῦ·</l>
<l n="377">ὤλεσα καὶ γενέτην καὶ νυμφίον· ὤμοι Ἐρώτων·</l>
<l n="378">οὐχ ὁρόω Μίνωα, καὶ οὐ Θησῆα δοκεύω·</l>
<l n="379">Κνωσσὸν ἐμὴν προλέλοιπα, τεὰς δʼ οὐκ εἶδον Ἀθήνας·</l>
<l n="380">πατρὸς ἐνοσφίσθην καὶ πατρίδος· ἆ μέγα δειλή, </l>
<l n="381">ἕδνον ἐμῆς φιλότητος ὕδωρ ἁλός· εἰς τίνα φεύγω;</l>
<l n="382">τίς θεὸς ἁρπάξει με καὶ εἰς Μαραθῶνα κομίσσει</l>
<l n="383">Κύπριδι καὶ Θησῆι δικαζομένην Ἀριάδνην;</l>
<l n="384">τίς με λαβὼν κομίσειε διʼ οἴδματος; αἴθε καὶ αὐτὴ</l>
<l n="385">ἡμετέρης μίτον ἄλλον ἴδω πομπῆα κελεύθου· </l>
<l n="386">τοῖον ἔχειν ἐθέλω καὶ ἐγὼ μίτον, ὥς κεν ἀλύξω</l>
<l n="387">Αἰγαίης ἁλός οἶδμα καὶ εἰς Μαραθῶνα περήσω,</l>
<l n="388">ὄφρα περιπτύξω σε, καὶ εἰ στυγέεις Ἀριάδνην,</l>
<l n="389">ὄφρα περιπτύξω σε τὸν ὁρκαπάτην παρακοίτην.</l>
<pb id="v.3.p.400"/>
<l n="390">δέξό με σῶν λεχέων θαλαμηπόλον, ἢν ἐθελήσῃς· </l>
<l n="391">καὶ στορέσω σέο λέκτρα... μετὰ Κρήτην Ἀριάδνη,</l>
<l n="392">οἷά τε ληισθεῖσα· καὶ ὀλβίστῃ σέο νύμφῃ</l>
<l n="393">τλήσομαι, ὡς θεράπαινα, πολύκροτον ἱστὸν ὑφαίνειν</l>
<l n="394">καὶ φθονεροῖς ὤμοισιν ἀήθεα κάλπιν ἀείρειν,</l>
<l n="395">καὶ γλυκερῷ Θησῆι φέρειν ἐπιδόρπιον ὕδωρ· </l>
<l n="396">μοῦνον ἴδω Θησῆα· καὶ ἡμετέρη ποτὲ μήτηρ</l>
<l n="397">ἀγρονόμοις θήτευε, καὶ αὐχένα κάμψε νομῆι,</l>
<l n="398">βοσκομένῳ δʼ ὀάριζεν ἀφωνήτῳ τινὶ ταύρῳ,</l>
<l n="399">καὶ βοῒ ταῦρον ἔτικτε· μελιζομένου δὲ βοτῆρος</l>
<l n="400">πηκτίδος οὐ πόθον ἔσχεν, ὅσον μυκηθμὸν ἀκούειν. </l>
<l n="401">οὐ μὲν ἐγὼ ψαύσαιμι καλαύροπος, οὐ παρὰ φάτνῃ</l>
<l n="402">στήσομαι· ἡμετέρης δὲ παρέσσομαι ἐγγὺς ἀνάσσης</l>
<l n="403">φθεγγομένῳ Θησῆι, καὶ οὐ μυκηθμὸν ἀκούσω·</l>
<l n="404">καὶ τεὸν ἱμερόεντα γάμων ὑμέναιον ἀείσω</l>
<l n="405">ζῆλον ὑποκλέπτουσα νεοζυγέος σέο νύμφης. </l>
<l n="406">στῆσον Ναξιάδεσσι παρʼ ᾐόσι ποντοπορεύων,</l>
<l n="407">στῆσον ἐμοὶ σέο νῆα· τί, ναυτίλε, καὶ σὺ χαλέπτεις;</l>
<l n="408">ὣς ἄρα καὶ σὺ πέλεις Μαραθώνιος· εἰ μὲν ἱκάνεις</l>
<l n="409">εἰς ἐρατήν σέο γαῖαν, ὅπῃ δόμος ἐστὶν Ἐρώτων,</l>
<l n="410">δέξό με δειλαίην, ἵνα Κέκροπος ἄστυ νοήσω· </l>
<l n="411">εἰ δέ με καλλείψεις καί, ἀμείλιχε, ποντοπορεύεις,</l>
<l n="412">εἰπὲ τεῷ Θησῆι κινυρομένην Ἀριάδνην,</l>
<l n="413">μεμφομένην ἀτέλεστον ἐπίκλοπον ὅρκον Ἐρώτων.</l>
<l n="414">οἶδα, πόθεν Θησῆος ὑπόσχεσιν ἠπεροπῆος</l>
<l n="415">θῆκεν Ἔρως βαρύμηνις ἀνήνυτον· ἀντὶ γάρ Ἥρης, </l>
<l n="416">ἣν Ζυγίην καλέουσιν, ἀπειρογάμοιο θεαίνης</l>
<l n="417">ὤμοσεν ἀχράντοιο γαμήλιον ὅρκον Ἀθήνης·</l>
<l n="418">Παλλάδος ὅρκον ὄμοσσε· τί Παλλάδι καὶ Κυθερείῃ;’</l>
<l n="419">τοῖα κινυρομένης ἐπετέρπετο Βάκχος ἀκούων·</l>
<pb id="v.3.p.402"/>
<l n="420">Κεκροπίην δʼ ἐνόησε καὶ οὔνομα Θησέος ἔγνω </l>
<l n="421">καὶ στόλον ἐκ Κρήτης ἀπατήλιον· ἄγχι δὲ κούρης</l>
<l n="422">ἔνθεον εἶδος ἔχων ἀμαρύσσετο· παρθενικὴν δὲ</l>
<l n="423">φέρτερον εἰς πόθον ἄλλον ἐμάστιε κέντορι κεστῷ</l>
<l n="424">θοῦρος Ἔρως περίφοιτος, ὅπως Μινωίδα κούρην</l>
<l n="425">πειθομένην ζεύξειε κασιγνήτῳ Διονύσῳ. </l>
<l n="426">καὶ κινυρὴν δυσέρωτα παρηγορέων Ἀριάδνην</l>
<l n="427">τοῖον ἔπος φάτο Βάκχος ἐῇ φρενοθελγέι φωνῇ·</l>
<l n="428">‘Παρθένε, τί στενάχεις ἀπατήλιον ἀστὸν Ἀθήνης;</l>
<l n="429">μνῆστιν ἔα Θησῆος· ἔχεις Διόνυσον ἀκοίτην,</l>
<l n="430">ἀντὶ μινυνθαδίου πόσιν ἄφθιτον· εἰ δέ σε τέρπει </l>
<l n="431">ἥλικος ἠιθέου βρότεον δέμας, οὔ ποτε Θησεὺς</l>
<l n="432">εἰς ἀρετὴν καὶ κάλλος ἐριδμαίνει Διονύσῳ.</l>
<l n="433">ἀλλʼ ἐρέεις·ʼ ναετῆρα πεδοσκαφέος λαβυρίνθου</l>
<l n="434">δισσοφυῆ φοίνιξεν ὁμόζυγον ἀνέρα ταύρᾠ·</l>
<l n="435">οἶδας ἀοσσητῆρα τεὸν μίτον· οὐ γὰρ ἀγῶνα </l>
<l n="436">εὗρεν ἀεθλεύειν κορυνηφόρος ἀστὸς Ἀθήνης,</l>
<l n="437">εἰ μὴ θῆλυς ἄμυνε ῥοδόχροος· οὔ σε διδάξω</l>
<l n="438">καὶ Παφίην καὶ Ἔρωτα καὶ ἠλακάτην Ἀριάδνης.</l>
<l n="439">αἰθέρος οὐκ ἐρέεις ὅτι μείζονές εἰσιν Ἀθῆναι·</l>
<l n="440">οὐ Διὶ παμμεδέοντι πανείκελος ἔπλετο Μίνως, </l>
<l n="441">σὸς γενέτης· οὐ Κνωσσὸς ὁμοίιός ἐστιν Ὀλύμπῳ.</l>
<l n="442">οὐδὲ μάτην στόλος οὗτος ἐμῆς ἀπεβήσατο Νάξου,</l>
<l n="443">ἀλλὰ Πόθος σε φύλαξεν ἀρειοτέροις ὑμεναίοις·</l>
<l n="444">ὀλβίη, ὅττι λιποῦσα χερείονα Θησέος εὐνὴν</l>
<l n="445">δέμνιον ἱμερόεντος ἐσαθρήσεις Διονύσου. </l>
<l n="446">τί πλέον ἤθελες εὖχος ὑπέρτερον; ἀμφότερον γὰρ</l>
<l n="447">οὐρανὸν οἶκον ἔχεις, ἑκυρὸς δέ σοί ἐστι Κρονίων.</l>
<l n="448">οὔ σοι Κασσιέπεια δυνήσεται ἰσοφαρίζειν</l>
<l n="449">παιδὸς ἑῆς διὰ κόσμον Ὀλύμπιον· αἰθερίους γὰρ</l>
<pb id="v.3.p.404"/>
<l n="450">δεσμοὺς Ἀνδρομέδῃ καὶ ἐν ἄστρασιν ὤπασε Περσεύς· </l>
<l n="451">ἀλλά σοι ἀστερόεν τελέσω στέφος, ὥς κεν ἀκούσῃς</l>
<l n="452">εὐνέτις αἰγλήεσσα φιλοστεφάνου Διονύσου.’</l>
<l n="453">εἶπε παρηγορέων· καὶ ἐπάλλετο χάρματι κούρη</l>
<l n="454">μνῆστιν ὅλην Θησῆος ἀπορρίψασα θαλάσσῃ,</l>
<l n="455">οὐρανίου μνηστῆρος ὑποσχεσίην ὑμεναίων </l>
<l n="456">δεξαμένη. καὶ παστὸν Ἔρως ἐπεκόσμεε Βάκχῳ·</l>
<l n="457">καὶ χορὸς ἐσμαράγησε γαμήλιος· ἀμφὶ δὲ παστῷ</l>
<l n="458">ἄνθεα πάντα τέθηλε· καὶ εἰαρινοῖσι πετήλοις</l>
<l n="459">Νάξον ἐκυκλώσαντο χορίτιδες Ὀρχομενοῖο·</l>
<l n="460">καὶ θαλάμους ἐλίγαινεν Ἁμαδρυάς, ἀμφὶ δὲ πηγαῖς </l>
<l n="461">νηιὰς ἀκρήδεμνος ἀσάμβαλος ᾔνεσε Νύμφη</l>
<l n="462">δαίμονι βοτρυόεντι συναπτομένην Ἀριάδνην·</l>
<l n="463">Ὀρτυγίη δʼ ὀλόλυζε, πολισσούχοιο δὲ Φοίβου</l>
<l n="464">γνωτῷ νυμφίον ὕμνον ἀνακρούουσα Λυαίῳ</l>
<l n="465">εἰς χορὸν ἐσκίρτησε καὶ ἀστυφέλικτος ἐοῦσα. </l>
<l n="466">πορφυρέοις δὲ ῥόδοισι περίτροχον ἄνθος ἐρέπτων</l>
<l n="467">μάντις Ἔρως πυρόεις στέφος ἔπλεκε, σύγχροον ἄστρων,</l>
<l n="468">οὐρανίου Στεφάνοιο προάγγελον· ἀμφὶ νύμφης</l>
<l n="469">Ναξιάδος σκίρτησε γαμοστόλος ἐσμὸς Ἐρώτων.</l>
<l n="470">καὶ ζυγίοις θαλάμοισιν ὁμιλήσας ὑμεναίοις </l>
<l n="471">Χρυσοπάτωρ πολύπαιδα γονὴν ἔσπειρεν ἀκοίτης.</l>
<l n="472">καὶ δολιχὴν πολιοῖο χρόνου στροφάλιγγα κυλίνδων</l>
<l n="473">μητέρος εὐώδινος ἑῆς ἐμνήσατο Ῥείης·</l>
<l n="474">καὶ Χαρίτων πλήθουσαν ἀμεμφέα Νάξον ἐάσας</l>
<l n="475">Ἑλλάδος ἄστεα πάντα μετήιεν· ἱπποβότου δὲ </l>
<l n="476">Ἄργεος ἐγγὺς ἵκανε, καὶ εἰ λάχεν Ἴναχον Ἥρη.</l>
<l n="477">οἱ δέ μιν οὐκ ἐδέχοντο, χοροπλεκέας δὲ γυναῖκας</l>
<l n="478">καὶ Σατύρους ἐδίωκον, ἀπηρνήσαντο δὲ θύρσους,</l>
<l n="479">μή ποτε δηλήσαιτο Πελασγικὸν ἕδρανον Ἥρη</l>
<pb id="v.3.p.406"/>
<l n="480">ζηλήμων, βαρύμηνις ἐπιβρίθουσα Λυαίῳ· </l>
<l n="481">Σειληνοὺς δὲ γέροντας ἐρήτυον. ἀχνύμενος δὲ</l>
<l n="482">Ἰναχίδας Διόνυσος ὅλας οἴστρησε γυναῖκας·</l>
<l n="483">μυκηθμῷ δʼ ἀλάλαζον Ἀχαιίδες· ἀντομένοις δὲ</l>
<l n="484">ἔχραον ὲν τριόδοισιν· ἐπὶ σφετέροισι δὲ δειλαὶ</l>
<l n="485">ἀρτιτόκοις βρεφέεσσιν ἐπωξύνοντο μαχαίρας, </l>
<l n="486">ὦν ἡ μὲν ξίφος εἷλκε καὶ ἔκτανεν υἱέα μήτηρ,</l>
<l n="487">ἄλλη δὲ τριέτηρον ἀπηλοίησε γενέθλην,</l>
<l n="488">καί τις ἀνηκόντιζεν ἐς ἠέρα κοῦρον ἀλήτην</l>
<l n="489">εἰσέτι μαστεύοντα φίλον γλάγος· ὀλλυμένων δὲ</l>
<l n="490">Ἴναχος ἀρτιτόκων βρεφέων ἐπεμαίνετο πότμῳ· </l>
<l n="491">μήτηρ δʼ ἔκτανεν υἷα, καὶ οὐ πόθος ἔπλετο μαζῶν</l>
<l n="492">παιδοκόμων, οὐ μνῆστις ἀναγκαίου τοκετοῖο·</l>
<l n="493">Ἀστερίων δʼ , ὅθι πολλὰ θαλύσια μείζονος ἤβης</l>
<l n="494">ἠιθέων κείροντο λιπότριχος ἄνθεα κόρσης,</l>
<l n="495">αὐτοὺς παῖδας ἔδεκτο καὶ οὐκέτι βόστρυχα χαίτης. </l>
<l n="496">καί τις ἰδών τινα λάτριν ἐπερχομένοιο Λυαίου</l>
<l n="497">τοῖον ἔπος κατέλεξε Πελασγίδας ἀστὸς ἀρούρης·</l>
<l n="498">‘Οὗτος ὁ βότρυν ἔχων, διφυὲς γένος· ἄξιον Ἥρης</l>
<l n="499">Αργος ἔχει Περσῆα καὶ οὐ χατέει Διονύσου·</l>
<l n="500">ἄλλον ἔχω Διὸς υἷα καὶ οὐ Βάκχοιο χατίζω. </l>
<l n="501">ποσσὶ πολυσκάρθμοισι πατεῖ Διόνυσος ὀπώρην·</l>
<l n="502">ἴχνεσιν ὑψιπόροισιν ἐμὸς γόνος ἠέρα τέμνει.</l>
<l n="503">μὴ κισσῷ δρεπάνην ἰσάζετε· καὶ γὰρ ἀρείων</l>
<l n="504">Βάκχου θυρσοφόρου δρεπανηφόρος ἔπλετο Περσεύς·</l>
<l n="505">εἰ στρατὸν Ἰνδὸν ἔπεφνεν, ἀέθλιον ἶσον ἐνίψω </l>
<l n="506">Γοργοφόνῳ Περσῆι καὶ Ἰνδοφόνῳ Διονύσῳ·</l>
<l n="507">εἰ δὲ πολυκλύστοιο παρʼ Ἑσπέριον κλίμα πόντου</l>
<l n="508">ὁλκάδα λαϊνέην Τυρσηνίδα πῆξε θαλάσσῃ,</l>
<pb id="v.3.p.408"/>
<l n="509">κῆτος ὅλον περίμετρον ἐμὸς πετρώσατο Περσεύς.</l>
<l n="510">εἰ δὲ τεὸς Διόνυσος ἐρημονόμῳ παρὰ πόντῳ </l>
<l n="511">ὑπναλέην ἐσάωσεν ἐπʼ ἠιόνων Ἀριάδνην,</l>
<l n="512">δεσμοὺς Ἀνδρομέδης πτερόεις ἀνελύσατο Περσεύς,</l>
<l n="513">ἄξιον ἕδνον ἔχων πετρώδεα θῆρα θαλάσσης·</l>
<l n="514">οὔ πως Ἀνδρομέδην Παφίης χάριν, οὔ ποτε Περσεὺς</l>
<l n="515">Θησέος ἱμείρουσαν ἑὴν ἐρρύσατο νύμφην· </l>
<l n="516">ἀλλὰ σαοφρονέοντα γάμον λάχεν. ὡς Σεμέλην δέ,</l>
<l n="517">οὐ Δανάην πυρόεντες ἐτεφρώσαντο κεραυνοί·</l>
<l n="518">ἀλλὰ πατὴρ Περσῆος Ὀλύμπιος ὄμβρος Ἐρώτων</l>
<l n="519">χρύσεος εἰς γάμον ἦλθε, καὶ οὐ φλογόεις παρακοίτης.</l>
<l n="520">οὐκ ἄγαμαί ποτε τοῦτον ἐγὼ πρόμον· ἐν παλάμῃ γὰρ </l>
<l n="521">ποῖον ἔχει δόρυ θοῦρον Ἀρήιον; ἴσχεο, Περσεῦ·</l>
<l n="522">Γοργοφόνῳ δρεπάνῃ μὴ μάρναο θήλεϊ κισσῷ·</l>
<l n="523">μὴ σέο χεῖρα μίαινε γυναικείοισι κοθόρνοις·</l>
<l n="524">μὴ κυνέην Ἀίδαο τεοῖς κροτάφοισι τινάξῃς</l>
<l n="525">στέμματος ἀμπελόεντος ἐναντίον· ἢν δʼ ἐθελήσῃς, </l>
<l n="526">Ἀνδρομέδην θώρηξον ἀθωρήκτῳ Διονύσῳ·</l>
<l n="527">χάζεό μοι, Διόνυσε, καὶ ἵππιον Ἄργος ἐάσας</l>
<l n="528">Θήβης ἑπταπύλοιο πάλιν βάκχευε γυναῖκας·</l>
<l n="529">κτεῖνε νέον Πενθῆα· τί Περσέι καὶ Διονύσῳ;</l>
<l n="530">Ἴναχον ὠκυρέεθρον ἀναίνεο· καί σε δεχέσθω </l>
<l n="531">Θήβης Ἀονίης ποταμὸς βραδύς· οὔ σε διδάξω</l>
<l n="532">Ἀσωπὸν βαρύγουνον ἔτι ζείοντα κεραυνῷ.’</l>
<l n="533">τοῖον ἔπος κατέλεξεν ἐπεγγελόων Διονύσῳ.</l>
<l n="534">Ἀργείην δὲ φάλαγγα Πελασγιὰς ὥπλισεν Ἥρη·</l>
<l n="535">μαντιπόλῳ δʼ ἤικτο Μελάμποδι· χωομένη δὲ </l>
<l n="536">Γοργοφόνῳ Περσῆι μαχήμονα ῥήξατο φωνήν·</l>
<l n="537">‘Οὐρανίης βλάστημα γονῆς, κορυθαιόλε Περσεῦ,</l>
<l n="538">σὴν δρεπάνην ἀνάειρε, μὴ ἀπτολέμῳ τινὶ θύρσῳ</l>
<pb id="v.3.p.410"/>
<l n="539">ἀδρανέες τεὸν Ἄργος ἀιστώσωσι γυναῖκες</l>
<l n="540">μὴ τρομέοις ἔνα μοῦνον ὄφιν ζωστῆρα κομάων, </l>
<l n="541">ὅττι δαφοινήεσσα τεὴ θηροκτόνος ἅρπη</l>
<l n="542">λήια τοσσατίων ὀφίων ἤμησε Μεδούσης·</l>
<l n="543">Βασσαρίδων δὲ φάλαγγι κορύσσεο· χαλκορόφου δὲ</l>
<l n="544">μνώεο παρθενεῶνος, ὅπῃ Δανάης διὰ κόλπου</l>
<l n="545">χρύσεον ὄμβρον ἔχευε γαμοκλόπον ὑέτιος Ζεύς, </l>
<l n="546">μὴ Δανάη μετὰ λέκτρα, μετὰ χρυσέους ὑμεναίους</l>
<l n="547">οὐτιδανῷ γόνυ δοῦλον ὑπογνάμψειε Λυαίῳ·</l>
<l n="548">δεῖξον, ὅτι Κρονίωνος ἐτήτυμον αἷμα κομίζεις,</l>
<l n="549">δεῖξον, ὅτι χρύσειον ἔχεις γένος, οὐρανίου δὲ</l>
<l n="550">λέκτρα τεοῦ κήρυξον ἐχεκτεάνου νιφετοῖο· </l>
<l n="551">καὶ Σατύροις πολέμιζε· κορυσσομένῳ δὲ Λυαίῳ</l>
<l n="552">φοίνιον ὄμμα τίταινε δρακοντοκόμοιο Μεδούσης,</l>
<l n="553">καὶ μετὰ πικρὸν ἄνακτα πολυκλύστοιο Σερίφου</l>
<l n="554">λαΐνεον νέον ἄλλον ἐσαθρήσω Πολυδέκτην.</l>
<l n="555">σὺν σοὶ πανδαμάτειρα κορύσσεται Ἀργολὶς Ἥρη </l>
<l n="556">μητρυιὴ Βρομίοιο προασπίζων δὲ Μυκήνης</l>
<l n="557">σὴν δρεπάνην κούφιζε σαόπτολιν, ὄφρα νοήσω</l>
<l n="558">ἑσπομένην Περσῆι δορικτήτην Ἀριάδνην·</l>
<l n="559">κτεῖνε βοοκραίρων Σατύρων στίχα· Βασσαρίδων δὲ</l>
<l n="560">ὄμματι Γοργείῳ βροτέην μετάμειψον ὀπωπὴν </l>
<l n="561">εἰς βρέτας αὐτοτέλεστον ὁμοίιον· ἀντιτύπῳ δὲ</l>
<l n="562">κάλλεϊ πετρήεντι τεὰς κόσμησον ἀγυιάς,</l>
<l n="563">Ἰναχίαις ἀγορῇσιν ἀγάλματα ποικίλα τεύχων.</l>
<l n="564">τί τρομέεις Διόνυσον, ὄν οὐ Διὸς ἤροσαν εὐναί;</l>
<l n="565">εἰπέ, τί σοι ῥέξειε;μετάρσιον ἠεροφοίτην </l>
<l n="566">πεζὸς ὑπὲρ δαπέδοιο πότε πτερόεντα κιχήσει;’</l>
<l n="567">ἔννεπε θαρσύνουσα· καὶ εἰς μόθον ἔπτατο Περσεύς.</l>
<l n="568">καὶ ναέτας καλέουσα Πελασγιὰς ἔβρεμε σάλπιγξ,</l>
<l n="569">ὧν ὁ μὲν αἰχμητῆρος ἐκούφισε Λυγκέος αἰχμήν,</l>
<pb id="v.3.p.412"/>
<l n="570">ὅς δὲ παλαιοτέροιο Φορωνέος, ὅς δὲ Πελασγοῦ, </l>
<l n="571">ἄλλος ἀνηέρταζεν Ἀβαντίδα χειρὶ βοείην</l>
<l n="572">καὶ μελίην Προίτοιο, καὶ Ἀκρισίοιο φαρέτρην</l>
<l n="573">ἄλλος ἀνὴρ κούφιζεν, ὁ δὲ θρασὺς εἰς μόθον ἔστη</l>
<l n="574">ἆορ ἔχων Δαναοῖο, τὸ πέρ ποτε γυμνὸν ἀείρων</l>
<l n="575">θυγατέρας θώρηξεν ἐς ἀνδροφόνους ὑμεναίους, </l>
<l n="576">ἄλλος ἔην κρατέων πέλεκυν μέγαν, ὃν παρὰ βωμῷ</l>
<l n="577">Ἴναχος ἀστυόχοιο θυηπόλος ἔνθεος Ἥρης</l>
<l n="578">ἵστατο κουφίζων βοέων τμητῆρα μετώπων.</l>
<l n="579">καὶ στρατὸς ἐγρεκύδοιμος ἀερσιπόδων ὑπὲρ ἵππων</l>
<l n="580">ἔδραμε μαρναμένου μετὰ Περσέος· ὃς δὲ παρέστη </l>
<l n="581">τρηχαλέοις στομάτεσσι μάχης ἀλαλαγμὸν ἰάλλων,</l>
<l n="582">πεζὸς ἀνήρ, καὶ τόξα συνήρμοσε κυκλάδι νευρῇ,</l>
<l n="583">καὶ γλαφυρὴν ἤειρεν ὑπὲρ νώτοιο φαρέτρην·</l>
<l n="584">καὶ πρόμος Ἀργείων δρεπανηφόρος ἔπλετο Περσεύς,</l>
<l n="585">καὶ πόδας ἠερίοισιν ἐπεσφήκωσε πεδίλοις, </l>
<l n="586">καὶ κεφαλὴν κούφιζεν ἀθηήτοιο Μεδούσης.</l>
<l n="587">Λυσικόμους δʼ Ἰόβακχος ἑὰς ἐκόρυσσε γυναῖκας</l>
<l n="588">καὶ Σατύρους κερόεντας· ἐβακχεύθη δὲ κυδοιμῷ</l>
<l n="589">ἠερίην πτερόεντος ἰδὼν προμάχοιο πορείην·</l>
<l n="590">χειρὶ δὲ θύρσον ἄειρεν, ἑοῦ προβλῆτα προσώπου </l>
<l n="591">κουφίζων ἀδάμαντα, Διὸς πετρούμενον ὄμβρῳ</l>
<l n="592">λᾶαν, ἀλεξητῆρα λιθογλήνοιο Μεδούσης,</l>
<l n="593">ὄφρα φύγῃ σέλας ἐχθρὸν ἀθηήτοιο προσώπου.</l>
<l n="594">Βασσαρίδων δὲ φάλαγγας ἰδὼν καὶ θύσθλα Λυαίου,</l>
<l n="595">φρικαλέον γελόων κορυθαιόλος ἔννεπε Περσεύς· </l>
<pb id="v.3.p.414"/>
<l n="596">‘Ἡδὺς ὁ θύρσον ἔχων, χλοερὸν βέλος, εἰς ἐμὲ βαίνων</l>
<l n="597">οὐτιδανοῖς πετάλοισι κορύσσεαι, Ἄρεα παίζων·</l>
<l n="598">εἰ Διὸς ἔλλαχες αἷμα, τεὴν ἀνάφαινε γενέθλην·</l>
<l n="599">εἰ ποταμοῦ χρύσειον ἔχεις Πακτώλιον ὕδωρ,</l>
<l n="600">χρυσὸν ἔχω γενετῆρα, πατὴρ δʼ ἐμὸς ὑέτιος Ζεύς· </l>
<l n="601">ἠνίδε φοινίσσοντα θεμείλια παρθενεῶνος,</l>
<l n="602">λείψανα κεῖνα φέροντα ῥυηφενέος νιφετοῖο.</l>
<l n="603">ἀλλὰ φύγε κλυτὸν Ἄργος, ἐπεὶ μενεδήιος Ἥρη</l>
<l n="604">ἔλλαχεν ἕδρανα ταῦτα τεῆς ὀλέτειρα τεκούσης,</l>
<l n="605">μή σε τὸν οἰστρήσαντα καὶ οἰστρηθέντα τελέσσῃ </l>
<l n="606">μή σε πάλιν μανίῃ τεθοωμένον ὀψὲ νοήσω.’</l>
<l n="607">ὣς εἰπὼν προμάχιζεν· ἀνεπτοίησε δὲ Βάκχας</l>
<l n="608">Ἄρεα θωρήξασα καὶ ἀμητῆρα Μεδούσης</l>
<l n="609">Ἥρη πανδαμάτειρα· καταιθύσσουσα δὲ Βάκχου</l>
<l n="610">ἀστεροπῆς μίμημα, θεόσσυτον ἁλλόμενον πῦρ, </l>
<l n="611">ῥῖψε κατὰ Βρομίοιο σελασφόρον αἴθοπα λόγχην.</l>
<l n="612">καὶ γελόων Διόνυσος ἀμείβετο θυιάδι φωνῇ·</l>
<l n="613">‘Οὐ τόσον ἀστράπτουσαν ἔχεις ἀσίδηρον ἀκωκήν·</l>
<l n="614">οὐ δύνασαι κλονέειν με, καὶ εἰ λάχες ἔμπυρον αἰχμήν·</l>
<l n="615">οὐδέ με πημαίνει στεροπὴ Διός· ἡμιτελῆ γὰρ </l>
<l n="616">νήπιον εἰσέτι Βάκχον ἐχυτλώσαντο κεραυνοὶ</l>
<l n="617">ἀφλεγὲς ἄσθμα χέοντες ἀδηλήτῳ Διονύσῳ.</l>
<l n="618">καὶ σὺ μέγα φρονέων δρεπανηφόρε παύεο Περσεῦ·</l>
<l n="619">Γοργόνος οὐ μόθος οὗτος ὀλίζονος, οὐ μία νύμφη</l>
<l n="620">Ἀνδρομέδη βαρύδεσμος ἀέθλιον· ἀλλὰ Λυαίῳ </l>
<l n="621">δῆριν ἄγεις, ὃς Ζηνὸς ἔχει γένος, ᾧ ποτε μούνῳ</l>
<l n="622">Ῥείη μαζὸν ὄρεξε φερέσβιον, ὅν ποτε πυρσῷ</l>
<l n="623">ἀστεροπῆς γαμίης μαιώσατο μειλιχίη φλόξ,</l>
<l n="624">ὃν δύσις, ὃν θάμβησεν Ἑωσφόρος, ᾧ στίχες Ἰνδῶν</l>
<l n="625">εἴκαθον, ὃν τρομέων καὶ Δηριάδης καὶ Ὀρόντης </l>
<pb id="v.3.p.416"/>
<l n="626">ἠλιβάτων ἀπέλεθρον ἔχων ἴνδαλμα Γιγάντων</l>
<l n="627">ἤριπεν, ᾧ θρασὺς Ἄλπος ὑπώκλασεν, υἱὸς Ἀρούρης,</l>
<l n="628">ἀγχινεφὲς περίμετρον ἔχων δέμας, ᾧ γόνυ κάμπτει</l>
<l n="629">λαὸς Ἄραψ, Σικελὸς δὲ μελίζεται εἰσέτι ναύτης</l>
<l n="630">Τυρσηνῶν νόθον εἶδος ἁλίδρομον, ὧν ποτε μορφὴν </l>
<l n="631">ἀνδρομέην ἤμειψα μετάτροπον, ἀντὶ δὲ φωτῶν</l>
<l n="632">ἰχθύες ὀρχηστῆρες ἐπισκαίρουσι θαλάσσῃ.</l>
<l n="633">Θήβης δʼ ἑπταπύλου γόον ἔκλυες· οὔ σε διδάξω</l>
<l n="634">αἰνομανῆ Πενθῆα καὶ ὠλεσίτεκνον Ἀγαύην·</l>
<l n="635">φήμης δʼ οὐ χατέεις ἢ μάρτυρος, ὅττι Λυαίου </l>
<l n="636">πειρήθη τεὸν Ἄργος, Ἀχαιιάδες δὲ καὶ αὐταὶ</l>
<l n="637">σφωιτέρας ὠδῖνας ἔτι στενάχουσι γυναῖκες.</l>
<l n="638">ἀλλὰ, φίλος, πολέμιζε, καὶ αἰχμάζοντα κορύμβοις</l>
<l n="639">αἰνήσεις τάχα Βάκχον ὅτι πτερὰ σεῖο πεδίλων</l>
<l n="640">ὄψεαι ἀρραγέεσσιν ἐμοῖς εἴκοντα κοθόρνοις· </l>
<l n="641">οὔ ποτε Βασσαρίδων σκεδάσεις μόθον, οὔ ποτε λήξω</l>
<l n="642">πέμπων οἴνοπα θύρσον, ἕως τεὸν Ἄργεϊ δείξω</l>
<l n="643">ἔγχεϊ κισσήεντι πεπαρμένον ἀνθερεῶνα</l>
<l n="644">καὶ δρέπανον πετάλοις νικώμενον· οὔ σε σαώσει</l>
<l n="645">Ζεὺς ἐμός, οὐ γλαυκῶπις ὁμόγνιος, οὐ σέθεν Ἥρη, </l>
<l n="646">καὶ μάλα περ κοτέουσα μενεπτολέμῳ Διονύσῳ·</l>
<l n="647">ἀλλὰ κατακτείνω σε, καὶ αὐχήεσσα Μυκήνη</l>
<l n="648">ὄψεται ἀμηθέντα τὸν ἀμητῆρα Μεδούσης·</l>
<l n="649">ἤ σε περισφίγξας ἐνὶ λάρνακι μείζονι δεσμῷ</l>
<l n="650">πλωτὸν ἀκοντίζω σε τὸ δεύτερον ἠθάδι πόντῳ· </l>
<l n="651">ἢν δʼ ἐθέλῃς, ἐπίβηθι τεῆς πάλιν ὀψὲ Σερίφου.</l>
<l n="652">ἢν δὲ τεῇ χρυσέῃ μεγαλίζεαι ἀμφὶ γενέθλῃ,</l>
<l n="653">οὐτιδανὴν συνάεθλον ἔχε χρυσῆν Ἀφροδίτην.’</l>
<l n="654">ὣς εἰπὼν προμάχιζεν· ἐπεστρατόωντο δὲ Βάκχαι,</l>
<l n="655">καὶ Σάτυροι πολέμιζον. ὑπὲρ Βρομίου δὲ καρήνου </l>
<l n="656">αἰθύσσων πτερὰ κοῦφα μετάρσιος ἵπτατο Περσεύς·</l>
<l n="657">ὑψώσας δʼ Ἰόβακχος ἑὸν δέμας, αἰθέρι γείτων</l>
<pb id="v.3.p.418"/>
<l n="658">ἄπτερος ὑψικέλευθος ἀείρετο μείζονι ταρσῷ</l>
<l n="659">ἱπταμένου Περσῆος ὑπέρτερος, ἑπταπόρῳ δὲ</l>
<l n="660">αἰθέρι χεῖρα πέλασσε, καὶ ὡμίλησεν Ὀλύμπῳ, </l>
<l n="661">καὶ νεφέλας ἔθλιψε· φόβῳ δʼ ἐλελίζετο Περσεὺς</l>
<l n="662">δεξιτερὴν ἀκίχητον ὀπιπεύων Διονύσου</l>
<l n="663">ἠελίου ψαύουσαν, ἐφαπτομένην δὲ σελήνης.</l>
<l n="664">ἀλλὰ λιπὼν Διόνυσον ἐμάρνατο θυιάσι Βάκχαις·</l>
<l n="665">καὶ παλάμῃ δονέων θανατηφόρον ὄμμα Μεδούσης </l>
<l n="666">λαϊνέην ποίησε κορυσσομένην Ἀριάδνην.</l>
<l n="667">καὶ πλέον ἔβρεμε Βάκχος ἰδὼν πετρώδεα νύμφην·</l>
<l n="668">καί νύ κεν Ἄργος ἔπερσε καὶ ἐπρήνιξε Μυκήνας</l>
<l n="669">καὶ Δαναῶν ἤμησεν ὅλην στίχα, καί νύ κεν αὐτὴν</l>
<l n="670">μαρναμένην ἄγνωστον ἀνούτατον οὔτασεν Ἥρην </l>
<l n="671">μάντιος ἀντιτύποιο νόθῃ βροτοειδέι μορφῇ,</l>
<l n="672">καί νύ κεν ὠκυπέδιλος ὑπὲρ μόρον ἔφθιτο Περσεύς.</l>
<l n="673">εἰ μή μιν κατόπισθε φανεὶς πτερόεντι πεδίλῳ</l>
<l n="674">χρυσείης πλοκαμῖδος ἑλὼν ἀνεσείρασεν Ἑρμῆς,</l>
<l n="675">καί μιν ἀλεξικάκῳ φιλίῳ μειλίξατο μύθῳ· </l>
<l n="676">‘Ζηνὸς γνήσιον αἷμα, νόθος ζηλήμονος Ἥρης,</l>
<l n="677">οἶσθα μέν, ὥς σε σάωσα διιπετέων ἀπὸ πυρσῶν,</l>
<l n="678">καἰ σε Λάμου ποταμοῖο θυγατράσιν ὤπασα Νύμφαις</l>
<l n="679">εἰσέτι κουρίζοντα, πάλιν δέ σε χερσὶν ἀείρων</l>
<l n="680">εἰς δόμον ὑμετέρης, κουροτρόφον ἤγαγον Ἰνοῦς· </l>
<l n="681">καὶ σὺ τεῷ ῥυτῆρι φέρων χάριν υἱέι Μαίης,</l>
<l n="682">γνωτέ, μάχην εὔνησον ὁμόγνιον· ἀμφότεροι γὰρ</l>
<l n="683">Περσεὺς καὶ Διόνυσος ἑνὸς βλάστημα τοκῆος·</l>
<l n="684">μὴ στρατὸν Ἀργείων, μὴ μέμφεο Περσέος ἅρπην·</l>
<l n="685">οὐ γὰρ ἑκὼν ἐς Ἄρηα κορύσσεται· ἀλλά μιν Ἥρη </l>
<l n="686">ὥπλισε, μαντιπόλου δὲ Μελάμποδος εἴδεϊ μορφῆς</l>
<l n="687">μάρναται ἀμφαδίην· σὺ δὲ χάζεο δῆριν ἐάσας,</l>
<pb id="v.3.p.420"/>
<l n="688">μή σοι ἐπιβρίσειε πάλιν δυσμήχανος Ἥρη.</l>
<l n="689">ἀλλʼ ἐρέεις ἀλόχοιο τεῆς μόρον· εὐκλέι πότμῳ.</l>
<l n="690">μαρναμένη τέθνηκε, σὺ δὲ φθιμένην Ἀριάδνην </l>
<l n="691">ὤφελες ὀλβίζειν, ὅτι τηλίκον εὗρε φονῆα</l>
<l n="692">οὐρανίης γεγαῶτα καὶ οὐ βροτέης ἀπὸ φύτλης,</l>
<l n="693">κήτεος ἀμητῆρα καὶ ἱπποτόκοιο Μεδούσης·</l>
<l n="694">οὐ λίνα Μοιράων ἐπιπείθεται· οὐρανίου γὰρ</l>
<l n="695">κάτθανεν Ἠλέκτρη Διὸς εὐνέτις, ᾤχετο δʼ αὐτὴ </l>
<l n="696">τῷ Διὶ νυμφευθεῖσα κασιγνήτη σέο Κάδμου</l>
<l n="697">Εὐρώπη μετὰ λέκτρον Ὀλύμπιον, ὑμετέρη δὲ</l>
<l n="698">εἰσέτι γαστρὶ φέρουσα τεὸν τόκον ὤλετο μήτηρ·</l>
<l n="699">οὐ Σεμέλη πρὸ μόροιο πύλας ἐπέρησεν Ὀλύμπου,</l>
<l n="700">ἀλλʼ ὅτε πότμον ἔδεκτο. καὶ ὀλλυμένη σέο νύμφη </l>
<l n="701">ἵξεται ἀστερόφοιτον ἐς οὐρανόν, ἡμετέρης δὲ</l>
<l n="702">Πλειάδος ἑπταπόροιο φανήσεται ἐγγύθι Μαίης.</l>
<l n="703">τί πλέον ἤθελεν ἄλλο φιλαίτερον ἢ χθονὶ λάμπειν</l>
<l n="704">αἰθέρα ναιετάουσα μετὰ Κρήτην Ἀριάδνη;</l>
<l n="705">ἀλλὰ σὺ κάτθεο θύρσον, ἔα δʼ ἀνέμοισιν Ἐνυώ, </l>
<l n="706">καὶ βρέτας αὐτοτέλεστον ἐπιχθονίης Ἀριάδνης,</l>
<l n="707">οὐρανίης στήριξον ὅπῃ βρέτας ἵσταται Ἥρης.</l>
<l n="708">μὴ πόλιν ἐκπέρσειας, ὅπῃ σέθεν αἷμα τοκήων,</l>
<l n="709">ὑμετέρης δὲ γέραιρε βοοκραίρου πέδον Ἰοῦς</l>
<l n="710">εὐνήσας σέο θύρσον· Ἀχαιιάδας δὲ γυναῖκας </l>
<l n="711">αἰνήσεις μετόπισθεν, ἐπεὶ ταυρώπιδος Ἥρης</l>
<l n="712">βωμὸν ἀναστήσουσι καὶ εὐθαλάμου σέο νύμφης.’</l>
<l n="713">τοῖον ἔπος κατέλεξε, καὶ ἵππιον Ἄργος ἐάσας</l>
<l n="714">εἰς πόλον αὖτις ἵκανεν ἐπʼ ἀμφοτέροισι κεράσσας</l>
<l n="715">θεσμὸν ὁμοφροσύνης καὶ Περσέι καὶ Διονύσῳ. </l>
<l n="716">οὐδὲ μὲν αὐτόθι μίμνεν ἐπὶ χρόνον Ἀργολὶς Ἥρη·</l>
<l n="717">ἀλλὰ μεταστρέψασα νόθην βροτοειδέα μορφὴν</l>
<pb id="v.3.p.422"/>
<l n="718">θέσκελον εἶδος ἔχουσα πάλιν νόστησεν Ὀλύμπῳ.</l>
<l n="719">Ἰναχίῃ δὲ φάλαγγι γέρων ἀγόρευε Μελάμπους</l>
<l n="720">Λυγκέος ἀρχεγόνοιο θεουδέος αἷμα Πελασγοῦ· </l>
<l n="721">‘Μαντιπόλῳ πείθεσθε καὶ οἴνοπι σείσατε Βάκχῳ</l>
<l n="722">σείσατε χάλκεα ῥόπτρα καὶ Εὔια τύμπανα Ῥείης,</l>
<l n="723">Ἰναχίην μὴ πᾶσαν ἀιστώσειε γενέθλην,</l>
<l n="724">μὴ μετὰ νήπια τέκνα καὶ ἡβητῆρας ὀλέσσῃ,</l>
<l n="725">μὴ τεκέων μετὰ πότμον ἀποκτείνειε γυναῖκας· </l>
<l n="726">ἀλλὰ θυηπολίην θεοτερπέα ῥέξατε Βάκχῳ</l>
<l n="727">καὶ Διί, καὶ Περσῆι χορεύσατε καὶ Διονύσῳ.’</l>
<l n="728">ὣς εἰπὼν παρέπεισεν· ἀολλίζοντο δὲ λαοὶ</l>
<l n="729">Βάκχῳ νυκτιχόρευτον ἀνακρούοντες ἀοιδήν,</l>
<l n="730">καὶ τελετὰς στήσαντο· θεοκλήτῳ δὲ χορείῃ </l>
<l n="731">ῥόπτρα μὲν ἐπλατάγησεν, ἐπεκροτέοντο δὲ ταρσοί,</l>
<l n="732">καὶ δαΐδες σελάγιζον· ὁμηγερέες δὲ πολῖται</l>
<l n="733">μυστιπόλῳ χρίοντο παρήια λευκάδι γύψῳ·</l>
<l n="734">τύμπανα δʼ ἐπλατάγησεν, ἀρασσομένοιο δὲ χαλκοῦ</l>
<l n="735">δίκτυπος ἔβρεμε δοῦπος· ἐφοινίσσοντο δὲ βωμοὶ </l>
<l n="736">σφαζομένων στοιχηδὸν ἐπασσυτέρων ἀπὸ ταύρων,</l>
<l n="737">κτείνετο δʼ ἄσπετα μῆλα· καὶ ἀνέρες αἴθοπι βωμῷ</l>
<l n="738">Βάκχον ἐμειλίξαντο καὶ ἱλάσκοντο γυναῖκες·</l>
<l n="739">καὶ μέλος ἠερόφοιτον ἐπέκτυπε θῆλυς ἰωὴ</l>
<l n="740">κῶμον ἀμειβομένη ζωάγριον, Ἰναχίδες δὲ </l>
<l n="741">μαινάδες ἐρρίψαντο λαθίφρονα λύσσαν ἀήταις.</l>
</div1>
<pb id="v.3.p.424"/>
<div1 type="book" n="48">
<argument>
<l n="1">Δίζεο τεσσαρακοστὸν ἐς ὄγδοον αἷμα Γιγάντων,</l>
<l n="2">Παλλήνην δὲ δόκευε καὶ ὑπναλέης τόκον Αὔρης.</l>
</argument>
<l n="1">αὐτὰρ ὁ πορδαλίων ἐποχημένος ἄντυγι δίφρου</l>
<l n="2">Θρηικίῃ περίφοιτος ἐκώμασε Βάκχος ἀρούρῃ,</l>
<l n="3">ἵππιον ἀρχεγόνοιο Φορωνέος οὖδας ἐάσας.</l>
<l n="4">οὐδὲ χόλον πρήυνε παλίγκοτον Ἰναχὶς Ἥρη</l>
<l n="5">Ἄργεος οἰστρηθέντος, Ἀχαιιάδων δὲ γυναικῶν </l>
<l n="6">λύσσης μνῆστιν ἔχουσα πάλιν θωρήσσετο Βάκχῳ.</l>
<l n="7">καὶ δολίας ἀνέφαινε λιτὰς παμμήτορι Γαίῃ,</l>
<l n="8">ἔργα Διὸς βοόωσα καὶ ἠνορέην Διονύσου</l>
<l n="9">γηγενέων ὀλέσαντος ἀμετρήτων νέφος Ἰνδῶν·</l>
<l n="10">καὶ Σεμέλης ὅτε παῖδα φερέσβιος ἔκλυε μήτηρ </l>
<l n="11">Ἰνδῴην ταχύποτμον ἀιστώσαντα γενέθλην,</l>
<l n="12">μνησαμένη τεκέων πλέον ἔστενεν ἀμφὶ δὲ Βάκχῳ</l>
<l n="13">αὐτογόνων θώρηξεν ὀρίδρομα φύλα Γιγάντων,</l>
<l n="14">ὑψιλόφους ἕο παῖδας ἀνοιστρήσασα κυδοιμῷ·</l>
<l n="15">‘Παῖδες ἐμοί, μάρνασθε κορυμβοφόρῳ Διονύσῳ </l>
<l n="16">ἠλιβάτοις σκοπέλοισιν, ἐμῆς δʼ ὀλετῆρα γενέθλης</l>
<l n="17">Ἰνδοφόνον Διὸς υἷα κιχήσατε· μηδὲ νοήσω</l>
<l n="18">σὺν Διὶ κοιρανέοντα νόθον σκηπτοῦχον Ὀλύμπου.</l>
<pb id="v.3.p.426"/>
<l n="19">δήσατε, δήσατε Βάκχον, ὅπως θαλαμηπόλος εἴη,</l>
<l n="20">ὁππότε Πορφυρίωνι χαρίζομαι εἰς γάμον Ἥβην </l>
<l n="21">καὶ Χθονίῳ Κυθέρειαν, ὅτε γλαυκῶπιν ἀείσω</l>
<l n="22">εὐνέτιν Ἐγκελάδοιο καὶ Ἄρτεμιν Ἀλκυονῆος·</l>
<l n="23">ἄξατέ μοι Διόνυσον, ἵνα Κρονίωνα χαλέψω</l>
<l n="24">δουλοσύνην ὁρόωντα δορικτήτοιο Λυαίου·</l>
<l n="25">ἠέ μιν οὐτάζοντες ἀλοιητῆρι σιδήρῳ </l>
<l n="26">κτείνατέ μοι Ζαγρῆι πανείκελον, ὄφρά τις εἴπῃ</l>
<l n="27">ἢ θεὸς ἢ μερόπων τις, ὅτι Κρονίδαο γενέθλῃ</l>
<l n="28">γαῖα χολωομένη διδύμους θώρηξε φονῆας,</l>
<l n="29">πρεσβυτέρους Τιτῆνας ἐπὶ προτέρῳ Διονύσῳ,</l>
<l n="30">ὁπλοτέρους δὲ Γίγαντας ἐπʼ ὀψιγόνῳ Διονύσῳ.’ </l>
<l n="31">ὣς φαμένη στίχα πᾶσαν ἀνεπτοίησε Γιγάντων.</l>
<l n="32">γηγενέων δὲ φάλαγγες ἐπεστρατόωντο κυδοιμῷ.</l>
<l n="33">ὃς μὲν ἔχων Νυσαῖον ἐδέθλιον, ὃς δὲ σιδήρῳ</l>
<l n="34">ὑψινεφῆ κενεῶνα χαραδρήεντα κολάψας,</l>
<l n="35">αἰχμάζων σκοπέλοισιν ἐθωρήχθη Διονύσῳ· </l>
<l n="36">ὃς δὲ λόφον πετραῖον ἁλικρήπιδος ἀρούρης,</l>
<l n="37">ἄλλος ἁλιζώνοιο διαρρήξας ῥάχιν ἰσθμοῦ</l>
<l n="38">εἰς ἐνοπὴν ἔσπευδεν. ἀμετρήτοισι δʼ ἀγοστοῖς</l>
<l n="39">Πήλιον ὑψικάρηνον ἀνηκόντιζε Πελωρεὺς</l>
<l n="40">γυμνώσας Φιλύρης γλαφυρὸν δόμον· ἁρπαμένου δὲ </l>
<l n="41">ἀσκεπέος σκοπέλοιο γέρων ἐλελίζετο Χείρων,</l>
<l n="42">ἀνδροφυὴς ἀτέλεστος ὁμήλικι σύμπλοκος ἵππῳ.</l>
<l n="43">ἡμερίδων δὲ κόρυμβον ἔχων ὀλετῆρα Γιγάντων</l>
<l n="44">Βάκχος ἀερσιλόφοιο κατέτρεχεν Ἀλκυονῆος,</l>
<l n="45">οὐ δόρυ θοῦρον ἔχων, οὐ φοίνιον ἆορ ἀείρων, </l>
<l n="46">ἀλλὰ πολυσπερέας παλάμας ἐδάιξε Γιγάντων,</l>
<l n="47">αἰχμάζων ἑλίκεσσι· φιλακρήτῳ δὲ πετήλῳ</l>
<l n="48">φρικτὰ πεδοτρεφέων ἐδαΐζετο φῦλα δρακόντων·</l>
<pb id="v.3.p.428"/>
<l n="49">τυπτομένων δὲ Γίγαντος ἐχιδνοκόμων κεφαλάων</l>
<l n="50">αὐχένες ἀμηθέντες ἐπωρχήσαντο κονίῃ. </l>
<l n="51">κτείνετο δʼ ἄσπετα φῦλα· δαϊζομένων δὲ Γιγάντων</l>
<l n="52">αἵματος ἀενάου ποταμοὶ ῥέον, ἀρτιχύτοις δὲ</l>
<l n="53">πορφυρέοις ῥοθίοισιν ἐφοινίσσοντο χαράδραι.</l>
<l n="54">γηγενέων δὲ φάλαγγες ἐβακχεύοντο δρακόντων</l>
<l n="55">βόστρυχα δειμαίνοντες ἐχιδνοκόμου Διονύσου. </l>
<l n="56">καὶ πυρὶ μάρνατο Βάκχος, ἐς ἠέρα δαλὸν ἰάλλων</l>
<l n="57">ἀντιβίων ὀλετῆρα· διʼ ὑψιπόρου δὲ κελεύθου</l>
<l n="58">Βακχιὰς αὐτοέλικτος ἐπέτρεχεν ἁλλομένη φλόξ,</l>
<l n="59">γυιοβόρῳ σπινθῆρι καταΐσσουσα Γιγάντων·</l>
<l n="60">καί τις ἀπειλητῆρι φέρων σέλας ἀνθερεῶνι </l>
<l n="61">ἡμιδαὴς σύριζε δράκων πυριθαλπέι λαιμῷ,</l>
<l n="62">καπνὸν ἀποπτύων, οὐ λοίγιον ἰὸν ἰάλλων.</l>
<l n="63">καὶ κλόνος ἄσπετος ἦεν· ἐπʼ ἀντιβίων δὲ καρήνων</l>
<l n="64">Βάκχος ἀνῃώρητο μαχήμονα δαλὸν ἀείρων,</l>
<l n="65">καὶ χθονίῳ πρηστῆρι δέμας θέρμαινε Γιγάντων </l>
<l n="66">ἀντίτυπον μίμημα Διοβλήτοιο κεραυνοῦ·</l>
<l n="67">καὶ δαΐδες σελάγιζον· ἐπʼ Ἐγκελάδου δὲ καρήνῳ</l>
<l n="68">ἠέρα θερμαίνων ἐλελίζετο πυρσὸς ἀλήτης·</l>
<l n="69">ἀλλά μιν οὐκ ἐδάμασσε, καὶ οὐ χθονίου πυρὸς ἀτμῷ</l>
<l n="70">Ἐγκέλαδος γόνυ κάμψεν, ἐπεὶ πεφύλακτο κεραυνῷ. </l>
<l n="71">Ἀλκυονεὺς δʼ ἀπέλεθρος ἐπεσκίρτησε Λυαίῳ</l>
<l n="72">Θρηικίοις σκοπέλοις κεκορυθμένος· ἀμφὶ δὲ Βάκχῳ</l>
<l n="73">ὑψινεφῆ κούφιζε ῥάχιν δυσχείμονος Αἵμου</l>
<l n="74">εἰς σκοπὸν ἀχρήιστον, ἀνουτήτου Διονύσου·</l>
<l n="75">καὶ σκοπιὴν ἔρριψεν· ἐφαπτόμεναι δὲ Λυαίου </l>
<l n="76">νεβρίδος ἀρρήκτοιο διεσχίζοντο κολῶναι·</l>
<l n="77">Ἠμαθίης δὲ κάρηνα νέος γύμνωσε Τυφωεὺς</l>
<l n="78">ὑψιφανής, προτέρῳ πανομοίιος, ὅς ποτε πολλοὺς</l>
<l n="79">ῥωγαλέους κενεῶνας ἐκούφισε μητρὸς ἀρούρης,</l>
<pb id="v.3.p.430"/>
<l n="80">πετραίοις βελέεσσι καταιχμάζων Διονύσου. </l>
<l n="81">καί τινος ἀσπαίροντος ἐπὶ χθονὸς ἆορ ἐρύσσας</l>
<l n="82">Βάκχος ἄναξ κεκόρυστο Γιγαντείοισι καρήνοις,</l>
<l n="83">ἰοβόλων πλοκάμων ὀφιώδεα λήια κείρων·</l>
<l n="84">καὶ στρατὸν αὐτοτέλεστον ἀτευχέι χειρὶ δαΐζων</l>
<l n="85">μάρνατο λυσσήεις, χλοερῶν ἐπιβήτορα δένδρων </l>
<l n="86">κισσὸν ἔχων τανύφυλλον, ἀκοντιστῆρα Γιγάντων.</l>
<l n="87">καὶ νύ κε πάντας ἔπεφνεν ἑῷ ῥηξήνορι θύρσῳ,</l>
<l n="88">ἀλλὰ παλινδίνητος ἑκὼν ἀνεχάζετο χάρμης,</l>
<l n="89">δυσμενέας ζώοντας ἑῷ γενετῆρι φυλάσσων.</l>
<l n="90">καί νύ κεν εἰς Φρυγίην ταχὺς ἔδραμεν ὠκέι ταρσῷ, </l>
<l n="91">ἀλλά μιν ἄλλος ἄεθλος ἐρήτυεν, ὄφρα θανόντων</l>
<l n="92">τοσσατίων ἕνα φῶτα κατακτείνειε φονῆα</l>
<l n="93">Παλλήνης γενέτην θανατηφόρον, ὅς ποτε κούρης</l>
<l n="94">οἶστρον ἔχων ἀθέμιστον ἁμαρτιγάμων ὑμεναίων</l>
<l n="95">συζυγίην ἀνέκοπτεν, ἀμετρήτους δὲ δαΐζων </l>
<l n="96">μελλογάμους μνηστῆρας ἀπέθρισεν, ὧν ὑπὸ λύθρῳ</l>
<l n="97">κτεινομένων καναχηδὸν ἐφοινίσσοντο παλαῖστραι,</l>
<l n="98">εἰσόκε Βάκχος ἵκανε Δίκης πρόμος· ἀγχιγάμου δὲ</l>
<l n="99">Παλλήνης δυσέρωτι παριστάμενος γενετῆρι</l>
<l n="100">ῥιγεδανῆς ὑμέναιον ἀτάσθαλον ᾔτεε κούρης, </l>
<l n="101">ποικίλα δʼ ὤρεγε δῶρα· καὶ αἰτίζοντι Λυαίῳ</l>
<l n="102">φρικτὸς ἀνὴρ κήρυξε παλαισμοσύνην ὑμεναίων·</l>
<l n="103">καί μιν ἄγων ἐπέβησε κακοξείνοιο παλαίστρης,</l>
<l n="104">ὁππόθι τολμήεσσα δορυσσόος ἵστατο κούρη</l>
<l n="105">νυμφιδίην ὤμοισιν ἐλαφρίζουσα βοείην. </l>
<l n="106">καὶ τότε Κύπρις ἔην ἐναγώνιος· ἦν δʼ ἐνὶ μέσσῳ</l>
<l n="107">γυμνὸς Ἔρως καὶ στέμμα γαμήλιον ὤρεγε Βάκχῳ,</l>
<pb id="v.3.p.432"/>
<l n="108">ἦν δὲ παλαισμοσύνη νυμφοστόλος· ἀργυφέῳ δὲ</l>
<l n="109">ἁβρὸν ἀνεχλαίνωσεν ἑὸν δέμας εἵματι Πειθὼ</l>
<l n="110">νίκην μελλογάμοιο προθεσπίζουσα Λυαίου. </l>
<l n="111">καὶ βριαρῶν μελέων ἀπεδύσατο φάρεα κούρη,</l>
<l n="112">καὶ δόρυ θοῦρον ἔθηκε γαμήλιον, ἁβροτέρη δὲ</l>
<l n="113">Σιθονὶς ἀκρήδεμνος ἀσάμβαλος ἵστατο κούρη,</l>
<l n="114">θηλυφανής, ἀσίδηρος, ἐρευθιόωντι δὲ δεσμῷ</l>
<l n="115">ἀκλινέων τροχόεσσαν ἴτυν μιτρώσατο μαζῶν· </l>
<l n="116">καὶ δέμας ἀσκεπὲς ἦεν, ἀμετρήτων δὲ κομάων</l>
<l n="117">ἀπλεκέες πλοκαμῖδες ἐπέρρεον αὐχένι κούρης,</l>
<l n="118">καὶ κνήμας ἀνέφαινε καὶ ἀσκεπέων πτύχα μηρῶν</l>
<l n="119">γυμνῆς φαινομένης ἐπιγουνίδος· ἀμφὶ δὲ μηροῖς</l>
<l n="120">ἥρμοσε λευκὸν ὕφασμα, γυναικείης σκέπας αἰδοῦς· </l>
<l n="121">καὶ χρόα πιαλέῳ πεπαλαγμένον εἶχεν ἐλαίῳ</l>
<l n="122">καὶ παλάμας πολὺ μᾶλλον, ὅπως ἀλύτων ἀπὸ χειρῶν</l>
<l n="123">ὑγρὸν ὀλισθήσειε πιεζομένη χρόα κούρη.</l>
<l n="124">καὶ βλοσυροῖς στομάτεσσιν ἀπειλήσασα Λυαίῳ</l>
<l n="125">νυμφοκόμῳ μνηστῆρι παρίστατο, διχθάδιον δὲ </l>
<l n="126">αὐχένι δεσμὸν ἔβαλλεν ὁμόζυγι πήχεος ὁλκῷ·</l>
<l n="127">ἀλλὰ παλινδίνητον ἑὴν ἀνελύσατο δειρὴν</l>
<l n="128">Βάκχος ἀπορρίψας ἁπαλόχροα δάκτυλα κούρης,</l>
<l n="129">δεσμοῖς θηλυτέροισι περίπλοκον αὐχένα σείων·</l>
<l n="130">καὶ διδύμας στεφανηδὸν ἐπʼ ἰξύι χεῖρας ἑλίξας </l>
<l n="131">Παλλήνην ἐτίναξε ποδῶν ἑτεραλκέι παλμῷ·</l>
<l n="132">καὶ ῥοδέης παλάμης ἐδράξατο, Κυπριδίην δὲ</l>
<l n="133">εἶχε παραιφασίην χιονώδεα χεῖρα πιέζων·</l>
<l n="134">οὐδὲ τόσον μενέαινεν ἐπὶ χθονὶ παῖδα κυλίνδειν,</l>
<l n="135">ὅσσον ἐπιψαύειν ἁπαλοῦ χροός, ἡδέι μόχθῳ </l>
<l n="136">τερπόμενος· καὶ ἔκαμνε δολοπλόκον ἄσθμα τιταίνων</l>
<l n="137">ὡς βροτός, ἀμβολίῃ δὲ θελήμονι κάλλιπε νίκην.</l>
<l n="138">Παλλήνη δʼ ἐρόεσσα πάλης τεχνήμονι παλμῷ</l>
<l n="139">θηλυτέραις παλάμῃσι δέμας κούφιζε Λυαίου·</l>
<pb id="v.3.p.434"/>
<l n="140">οὐδέ μιν ἠέρταζε, τόσον βάρος, ἀλλὰ καμοῦσα </l>
<l n="141">ἄρσενα γυῖα λέλοιπεν ἀκινήτου Διονύσου.</l>
<l n="142">καὶ θεὸς ἀντιτύπῳ περιδέσμιον ἅμματι χειρῶν</l>
<l n="143">παρθενικὴν ἐρόεσσαν ἑλών, ἅτε θύρσον ἀείρων,</l>
<l n="144">δόχμιον ἀμφιέλικτον ἐκούφισεν ὑψόθεν ὤμου·</l>
<l n="145">χειρὶ δὲ φειδομένῃ βριαρὴν ἀπεσείσατο κούρην, </l>
<l n="146">Παλλήνην δʼ ἀτίνακτον ὅλην ἐτανύσσατο γαίῃ·</l>
<l n="147">καὶ δολίοις βλεφάροισιν ἑὴν ἐλέλιζεν ὀπωπήν,</l>
<l n="148">κούρης ἁβροκόμου κεκονιμένα γυῖα δοκεύων</l>
<l n="149">καὶ πλοκάμους ῥυπόωντας ἀκηδέστοιο καρήνου.</l>
<l n="150">ἀλλὰ παλινδίνητος ἀναΐξασα κονίης </l>
<l n="151">ὄρθιος ἐστήριξε τὸ δεύτερον ἴχνια κούρη·</l>
<l n="152">καὶ τροχαλῇ Διόνυσος ἀφειδέι γούνατος ὁρμῇ</l>
<l n="153">γαστέρα Παλλήνης κρατέων ἑτεραλκέι παλμῷ</l>
<l n="154">παρθενικὴν μενέαινεν ὑπὲρ δαπέδοιο κυλίνδειν,</l>
<l n="155">καὶ παλάμας μετέθηκεν ἐπὶ πλευροῖσιν ἑλίξας </l>
<l n="156">αὐχένα κυρτώσας ἐπικάρσιον, ἀμφὶ δὲ νώτῳ</l>
<l n="157">μεσσατίῳ κύκλωσεν ὀπίστερα δάκτυλα κάμψας,</l>
<l n="158">ἢ σφυρὸν ἢ κνήμην δεδοκημένος ἢ γόνυ μάρψειν.</l>
<l n="159">καὶ θεὸς αὐτοκύλιστος ἑκούσιος ἤριπε γαίῃ</l>
<l n="160">οὐτιδανῇ παλάμῃ νικώμενος· ἱμερόεν δὲ </l>
<l n="161">φάρμακον ἔσχεν ἔρωτος, ἐνὶ γλυκερῇ δὲ κονίῃ</l>
<l n="162">κουφίζων ἐρόεις ἐπὶ νηδύι φόρτον Ἐρώτων</l>
<l n="163">ὕπτιος αὐτὸς ἔμιμνε, καὶ οὐκ ἀπεσείσατο κούρην.</l>
<l n="164">ἀλλά μιν ἐσφήκωσε πόθου φρενοθελγέι δεσμῷ.</l>
<l n="165">ἡ δὲ ταχυστροφάλιγγι ποδῶν νωμήτορι παλμῷ </l>
<l n="166">ἴχνιον ᾐώρησεν, ἐρωμανέος δὲ Λυαίου</l>
<l n="167">ἄρσενα λύσατο χεῖρα· θεὸς δʼ ὑπʼ ὀλίζονι ῥιπῇ</l>
<l n="168">γυῖα μεταστρέψας ῥοδέην ἐτανύσσατο κούρην</l>
<l n="169">ἐν δαπέδῳ στορέσας· καὶ ἐπὶ χθονὶ κέκλιτο κούρη</l>
<l n="170">χεῖρας ἐφαπλώσασα· τιταινομένης δʼ ἐπὶ πέζῃ </l>
<l n="171">εὐπαλάμῳ σφήκωσεν ὁμόζυγον αὐχένα δεσμῷ.</l>
<pb id="v.3.p.436"/>
<l n="172">Ὠκυτέροις δὲ πόδεσσι πατὴρ κατὰ μέσσον ὀρούσας</l>
<l n="173">ἀθλεύειν ἐθέλουσαν ἑὴν ἀνεσείρασε κούρην,</l>
<l n="174">καὶ γαμίην ἀνέκοψεν ἀεθλοσύνην ὑμεναίων</l>
<l n="175">νίκην ἱμερόεσσαν ἐπιτρέψας Διονύσῳ, </l>
<l n="176">μή μιν ἀποκτείνειεν ἔχων ἀστεμφέι δεσμῷ.</l>
<l n="177">καὶ Διὸς αἰνήσαντος ἀεθλοφόρον μετὰ νίκην</l>
<l n="178">γνωτὸν Ἔρως ἔστεψε γάμων πομπῆι κορύμβῳ</l>
<l n="179">ἱμερτὴν τελέσαντα παλαισμοσύνην ὑμεναίων.</l>
<l n="180">καὶ πέλε τοῖος ἄεθλος ὁμοίιος, ὡς ὅτε κούρην </l>
<l n="181">χρυσοφαῆ προπάροιθε γαμήλια δῶρα κυλίνδων</l>
<l n="182">Ἱππομένης νίκησεν ἐπειγομένην Ἀταλάντην.</l>
<l n="183">ἀλλʼ ὅτε νυμφοκόμοιο πάλης ἐτέλεσσεν ἀγῶνα</l>
<l n="184">Βάκχος, ἔτι στάζων γαμίους ἱδρῶτας ἀέθλων</l>
<l n="185">Σιθόνα μὲν πρήνιξε τετυμμένον ὀξέι θύρσῳ, </l>
<l n="186">μνηστήρων ὀλετῆρα, κυλινδομένου δὲ κονίῃ</l>
<l n="187">κούρῃ θύρσον ἔδωκε μιαιφόνον ἕδνον Ἐρώτων.</l>
<pb id="v.3.p.438"/>
<l n="188">καὶ γάμος ἦν πολύυμνος· ἀσιγήτῳ δʼ ἐνὶ παστῷ</l>
<l n="189">Σειληνοὶ κελάδησαν, ἐπωρχήσαντο δὲ Βάκχαι,</l>
<l n="190">καὶ Σάτυροι μεθύοντες ἀνέπλεκον ὕμνον Ἐρώτων </l>
<l n="191">συζυγίην μέλποντες ἀεθλοφόρων ὑμεναίων.</l>
<l n="192">Νηρεΐδων δὲ φάλαγγες ὑπὸ σφυρὰ γείτονος ἰσθμοῦ</l>
<l n="193">νυμφιδίῃ Διόνυσον ἐμιτρώσαντο χορείῃ,</l>
<l n="194">καὶ μέλος ἐφθέγξαντο, παρὰ Θρήικι δὲ πόντῳ</l>
<l n="195">ξεινοδόκος Βρομίοιο γέρων ὠρχήσατο Νηρεύς, </l>
<l n="196">καὶ γαμίῃ Γαλάτεια περισκαίρουσα θαλάσσῃ</l>
<l n="197">Παλλήνην ἐλίγαινε συναπτομένην Διονύσῳ,</l>
<l n="198">καὶ Θέτις ἐσκίρτησε, καὶ εἰ πέλε νῆις Ἐρώτων,</l>
<l n="199">καὶ γαμίην ἔστεψεν ἁλιζώνου ῥάχιν ἰσθμοῦ</l>
<l n="200">Παλλήνης ὑμέναιον ἀνευάζων Μελικέρτης· </l>
<l n="201">καί τις Ἁμαδρυάδων φλογερῇ παρὰ γείτονι Λήμνῳ</l>
<l n="202">νυμφιδίην Θρήισσαν Ἀθωιὰς ἥψατο πεύκην.</l>
<l n="203">καὶ φιλίοις ὀάροισι παρηγορέων ἕο νύμφην</l>
<l n="204">μυρομένην γενετῆρα φιλεύιος εἶπεν ἀκοίτης·</l>
<l n="205">‘Παρθένε, μὴ στενάχιζε τεὸν δυσέρωτα τοκῆα· </l>
<l n="206">παρθένε, μὴ στενάχιζε τεῆς μνηστῆρα κορείης·</l>
<l n="207">τίς γενέτης ἔσπειρε καὶ εἰς γάμον ἤγαγε κούρην;</l>
<l n="208">σὸν κενεὸν λίπε πένθος, ὅτι κταμένοιο τοκῆος,</l>
<l n="209">Σιθόνος ὑμετέροιο, Δίκη γελόωσα χορεύει,</l>
<l n="210">χερσὶ δὲ παρθενίῃσι γαμήλιον ἁψαμένη πῦρ, </l>
<l n="211">ἡ γάμον ἀγνώσσουσα, τεὸν γάμον εἰσέτι μέλπει,</l>
<l n="212">Οἰνόμαον πάλιν ἄλλον ὀπιπεύουσα θανόντα·</l>
<l n="213">Οἰνόμαος μὲν ὄλωλε, καταφθιμένου δὲ τοκῆος</l>
<l n="214">τέρπεται Ἱπποδάμεια δὺν ἀρτιγάμῳ παρακοίτῃ.</l>
<l n="215">καὶ σὺ τεοῦ γενέταο πόθους ῥίψασα θυέλλαις </l>
<l n="216">τέρπεο βοτρυόεντι συναπτομένη παρακοίτῃ,</l>
<pb id="v.3.p.440"/>
<l n="217">μῶμον ἀλευομένη πατρώιον· οὕ σε διδάξω</l>
<l n="218">Σιθόνος ἐχθρὸν ἔρωτα καὶ ἀμβολίην ὑμεναίων,</l>
<l n="219">ὃς φονίῃ παλάμῃ γαμβροκτόνον ἔγχος ἀείρων</l>
<l n="220">γηραλέην σε τέλεσσεν, ἀπειρήτην Ἀφροδίτης, </l>
<l n="221">συζυγίην δʼ ἐκέδασσεν ἀνυμφεύτων σέο λέκτρων.</l>
<l n="222">μνηστήρων σκοπίαζε σεσηπότα λείψανα νεκρῶν,</l>
<l n="223">οὓς Παφίη κόσμησε καὶ ἔκτανε θοῦρις Ἐρινύς·</l>
<l n="224">ἠνίδε κεῖνα κάρηνα θαλύσια σεῖο μελάθρων,</l>
<l n="225">λύθρον ἔτι στάζοντα κακοξείνων ὑμεναίων. </l>
<l n="226">Σιθόνος οὐ μεθέπεις χθόνιον γένος· οὐράνιος δὲ</l>
<l n="227">πείθομαι ὥς σε λόχευσε τεὸς Θρηίκιος Ἄρης,</l>
<l n="228">πείθομαι, ὡς Κυθέρεια τεὴν ὤδινε γενέθλην·</l>
<l n="229">καὶ σὺ τεῶν διδύμων ἀπεμάξαο θεσμὰ τοκήων,</l>
<l n="230">Ἄρεος ἦθος ἔχουσα καὶ ἀγλαΐνη Ἀφροδίτης· </l>
<l n="231">πείθομαι, ὥς σε φύτευσεν ἅναξ ἐναγώνιος Ἑρμῆς</l>
<l n="232">ἁβρὰ τελεσσιγάμοιο μολὼν ἐπὶ δέμνια Πειθοῦς,</l>
<l n="233">καί σε παλαισμοσύνην ἐδιδάξατο πομπὸν Ἐρώτων.’</l>
<l n="234">εἶπε παρηγορέων ἀχέων παιήονι μύθῳ,</l>
<l n="235">μυρομένης δʼ εὔνησεν ἐπήρατα δάκρυα κούρης. </l>
<l n="236">καὶ γαμίης δήθυνεν ἐπὶ χρόνον ἐγγύθι νύμφης</l>
<l n="237">τερπόμενος φιλότητι νεοζυγέων ὑμεναίων.</l>
<l n="238">Παλλήνης δὲ μέλαθρα λιπὼν καὶ Θρῇκα Βορῆα</l>
<l n="239">Ῥείης εἰς δόμον ἦλθεν, ὅπῃ Φρυγίῃ παρὰ πέζῃ</l>
<l n="240">δαίμονος εὐώδινος ἕσαν Κυβεληίδες αὐλαί. </l>
<l n="241">ἐνθάδε θηρεύουσα παρὰ σφυρὰ Δίνδυμα πέτρης</l>
<l n="242">Ῥυνδακὶς οὐρεσίφοιτος ἀέξετο παρθένος Αὔρη,</l>
<l n="243">εἰσέτι νῆις Ἔρωτος, ὁμόδρομος ἰοχεαίρης,</l>
<l n="244">ἀπτολέμων φεύγουσα νοήματα παρθενικάων,</l>
<l n="245">Ἄρτεμις ὁπλοτέρη Ληλαντιάς, ἥν ποτε Τιτὴν </l>
<l n="246">νυμφεύσας Περίβοιαν ἀπόσπορον Ὠκεανοῖο</l>
<pb id="v.3.p.442"/>
<l n="247">πρεσβυγενὴς Λήλαντος ἀελλόπον ἤροσε κούρην,</l>
<l n="248">κούρην ἀντιάνειραν, ἀπειρήτην Ἀφροδίτης.</l>
<l n="249">ἡ μὲν ἀνεβλάστησεν ὑπέρτερος ἥλικος ἥβης,</l>
<l n="250">ἱμερτὴ ῥοδόπηχυς, ἀεὶ χαίρουσα κολώναις· </l>
<l n="251">πολλάκι δʼ ἀγρώσσουσα κατέτρεχε λυσσάδος ἄρκτου,</l>
<l n="252">καὶ δόρυ θοῦρον ἔπεμπε καταιχμάζουσα λεαίνης,</l>
<l n="253">οὐ κεμάδας κτείνουσα καὶ οὐ βάλλουσα λαγωούς·</l>
<l n="254">ἀλλὰ δαφοινήεσσαν ἐλαφρίζουσα φαρέτρην</l>
<l n="255">ὠμοβόρων τόξευεν ὀρίδρομα φῦλα λεόντων </l>
<l n="256">θηροφόνοις βελέεσσιν· ἐπωνυμίῃ δὲ καὶ ἔργῳ</l>
<l n="257">ὀξύτατον δρόμον εἶχεν ὀρειάσι σύνδρομος αὔραις.</l>
<l n="258">καί ποτε διψαλέοιο πυραυγέι καύματος ὥρῃ</l>
<l n="259">παρθένος ὑπνώουσα πόνων ἀμπαύετο θήρης·</l>
<l n="260">καὶ δέμας ἁπλώσασα Κυβηλίδος ὑψόθι ποίης </l>
<l n="261">κρᾶτα παρακλίνασα σαόφρονος ἔρνεϊ δάφνης</l>
<l n="262">εὗδε μεσημβρίζουσα, καὶ ἐσσομένων ὑμεναίων</l>
<l n="263">ἱμερτήν ἐνόησε προμάντιος ὄψιν ὀνείρου,</l>
<l n="264">ὅττι θεός πυρόεις τανύσας βέλος αἴθοπι νευρῇ</l>
<l n="265">θοῦρος Ἔρως τόξευε λαγωβόλος ἔνδοθι λόχμης, </l>
<l n="266">οὐτιδανοῖς βελέεσσιν ὀιστεύων στίχα θηρῶν·</l>
<l n="267">παιδὶ δὲ θηρεύοντι συνέμπορος υἱέι Μύρρης</l>
<l n="268">Κύπρις ἔην γελόωσα· καὶ ἵστατο παρθένος Αὔρη,</l>
<l n="269">Ἀρτέμιδος μετὰ τόξον ἀήθεος ὑψόθεν ὤμου</l>
<l n="270">ἀγρευτῆρος Ἔρωτος ἐλαφρίζουσα φαρέτρην· </l>
<l n="271">αὐτὰρ ὁ θῆρας ἔπεφνεν, ἕως ἐκορέσσατο νευρῆς</l>
<l n="272">βάλλων πορδαλίων βλοσυρὸν στόμα καὶ γένυν ἄρκτου,</l>
<l n="273">ζωγρήσας δὲ λέαιναν ἑῷ πανθελγέι κεστῷ</l>
<l n="274">θῆρα πιεζομένην φιλοπαίγμονι δεῖξε τεκούσῃ·</l>
<l n="275">παρθενικὴ δʼ ἐδόκησε κατὰ κνέφας, ὅττι καὶ αὐτήν </l>
<pb id="v.3.p.444"/>
<l n="276">πῆχυν ἐπικλίνουσαν Ἀδώνιδι καὶ Κυθερείῃ</l>
<l n="277">μάργος Ἔρως ἐρέθιζεν, ὑπογνάμπτων Ἀφροδίτῃ</l>
<l n="278">ληιδίης, γόνυ δοῦλον ὑπερφιάλοιο λεαίνης,</l>
<l n="279">τοῖον ἔπος βοόων· ‘στεφανηφόρε μῆτερ Ἐρώτων,</l>
<l n="280">αὐχένα σοι κλίνουσαν ἄγω φιλοπάρθενον Αὔρην· </l>
<l n="281">ἀλλά, ποθοβλήτοιο χορίτιδες Ὀρχομενοῖο,</l>
<l n="282">στέψατε κεστόν ἱμάντα γαμοστόλον, ὅττι μενοινήν</l>
<l n="283">τοσσατίην νίκησεν ἀνικήτοιο λεαίνης.’</l>
<l n="284">τοῖον ἔπος μαντῷον ὀρεστιάς ἔδρακεν Αὔρη·</l>
<l n="285">οὐδὲ μάτην πρὸς Ἔρωτας ἔην ὄναρ, ὅττι καί αὐτοὶ </l>
<l n="286">εἰς λίνον ἄνδρα φέρουσι καὶ ἀγρώσσουσι γυναῖκα.</l>
<l n="287">κούρη δʼ ἐγρομένη πινυτόφρονι μαίνετο δάφνῃ,</l>
<l n="288">καὶ Παφίῃ καὶ Ἔρωτι μαχέσσατο, καὶ πλέον Ὕπνῳ</l>
<l n="289">χώσατο τολμήεντι, καὶ ἠπείλησεν Ὀνείρῳ,</l>
<l n="290">καὶ πετάλοις νεμέσιζε καὶ ἀφθόγγῳ φάτο φωνῇ· </l>
<l n="292">‘Δάφνη, τί κλονέεις με; τί Κύπριδι καὶ σέο δένδρῳ; </l>
<l n="293">ἀασάμην εὕδοβσα τεοὺς ὑπὸ γείτονας ὄζους</l>
<l n="294">σὸν φυτόν ἐλπομένη φιλοπάρθενον, ὑμετέρης δὲ</l>
<l n="295">φήμης οὐκ ἐτύχησα καὶ ἐλπίδος· ὣς ἄρα, Δάφνη, </l>
<l n="296">σὸν δέμας ἀλλάξασα τεὸν νόον εὗρες ἀμεῖψαι;</l>
<l n="297">μὴ γαμίῃ μετὰ πότμον ὑποδρήσσεις Ἀφροδίτῃ;</l>
<l n="298">οὐ πινυτῆς τόδε δένδρον, ἀπʼ ἀρτιγάμοιο δὲ νύμφης; </l>
<l n="291">οὐ νέμεσις παρὰ μύρτον ὀνείρατα ταῦτα νοῆσαι, </l>
<l n="299">μαχλάδος οὗτος ὄνειρος ἐπάξιος· ἦ ῥά σε Πειθώ, </l>
<l n="300">ἦ ῥά σε χειρὶ φύτευσε τεὸς δαφναῖος Ἀπόλλων;’</l>
<l n="301">εἶπεν ὁμοῦ κοτέουσα φυτῷ καὶ Ἔρωτι καὶ Ὕπνῳ.</l>
<l n="302">καί ποτε θηρεύουσα κατʼ οὔρεα δεσπότις ἄγρης</l>
<pb id="v.3.p.446"/>
<l n="303">καύματος αἰθαλόεντος ἱμασσομένη χρόα πυρσῷ</l>
<l n="304">Αρτεμις ἔντυε δίφρον, ὅπως ἅμα Νηίσι Νύμφαις</l>
<l n="305">θερμὸν ὀρεσσιχύτοισι δέμας ψύξειε λοετροῖς, </l>
<l n="306">ἡνίκα μέσσον ἔην φλογερὸν θέρος, ἡνίκα πάλλων</l>
<l n="307">καρχαλέης πυρόεντα μεσημβρινὸν ἦχον ἱμάσθλης</l>
<l n="308">ἠέλιος σελάγιζε λεοντείων ἐπὶ νώτων.</l>
<l n="309">καὶ κεμάδας ζυγίοισι συνεκλήισσε λεπάδνοις</l>
<l n="310">Αρτεμις οὐρεσίφοιτος· ἐπεμβαίνουσα δέ δίφρου </l>
<l n="311">λάζετο καὶ μάστιγα καὶ ἡνία παρθένος Αὔρη,</l>
<l n="312">καὶ κεραὴν ἤλαυνε θυελλήεσσαν ἀπήνην.</l>
<l n="313">ἀενάου δέ θύγατρες ἀνάμπυκες Ὠκεανοῖο</l>
<l n="314">δμωίδες ἐρρώοντο συνήλυδες ἰοχεαίρῃ,</l>
<l n="315">ὦν ἡ μέν ταχύγουνος ἔην προκέλευθος ἀνάσσης, </l>
<l n="316">ἄλλη δʼ ἰσοκέλευθος ἀναστείλασα χιτῶνα</l>
<l n="317">ἐγγὺς ἔην, ἑτέρη δὲ τανυκνήμιδος ἀπήνης</l>
<l n="318">ἁπτομένη πείρινθος ὁμόδρομον εἶχε πορείην.</l>
<l n="319">καὶ σέλας ἰοχέαιρα διαυγάζουσα προσώπου</l>
<l n="320">ἀμφιπόλων ἤστραψεν ὑπέρτερος, ὡς ὅτε δίφρῳ </l>
<l n="321">αἰθερίῳ πέμπουσα φιλαγρύπνων φλόγα πυρσῶν</l>
<l n="322">ἀννεφέλους ἀκτῖνας ὀιστεύουσα Σελήνη</l>
<l n="323">πλησιφαὴς ἀνέτειλε <note n="1" place="unspecified" anchored="yes">a)ne/telle MSS.: a)ne/teile scripsi.</note> πυριτρεφέων μέσον, ἄστρων,</l>
<l n="324">οὐρανίην στίχα πᾶσαν ἀμαλδύνουσα προσώπῳ·</l>
<l n="325">τῇ σέλας ἶσον ἔχουσα διέτρεχεν Ἄρτεμις ὕλην, </l>
<l n="326">εἰσόκε χῶρον ἵκανεν, ὅπῃ κελάδοντι ῥεέθρῳ</l>
<l n="327">Σαγγαρίου ποταμοῖο Διιπετὲς ἕλκεται ὕδωρ.</l>
<l n="328">αὔρη δʼ ἀμφιέλισσαν ἑὴν ἀνέκοψεν,</l>
<l n="329">καὶ κεμάδας χρυσέοισιν ἀνακρούουσα χαλινοῖς</l>
<l n="330">ἀμφὶ ῥοὰς ἔστησε φεραυγέα δίφρον ἀνάσσης· </l>
<l n="331">καὶ θεός ἐκ δίφροιο κατέδραμεν· ἐκ δέ οἱ ὤμων</l>
<pb id="v.3.p.448"/>
<l n="332">τόξα μὲν Οὖπις ἔδεκτο, καὶ ἰοδόκην Ἑκαέργη,</l>
<l n="333">Ὠκεανοῦ δέ θύγατρες ἐύπλοκα δίκτυα θήρης·</l>
<l n="334">καὶ κύνας... ἐνδρομίδας δὲ ποδῶν ἀνελύσατο Λοξώ.</l>
<l n="335">ἡ δὲ μεσημβρίζουσα σέβας φιλοπάρθενον αἰδοῦς </l>
<l n="336">ἐν προχοαῖς ἐφύλαξε, διερπύζουσα ῥοάων</l>
<l n="337">ἴχνεσι φειδομένοισι, καὶ ἐκ ποδὸς ἄχρι καρήνου </l>
<l n="339">ἀκροβαφῆ κατὰ βαιὸν ἀναστείλασα χιτῶνα, </l>
<l n="338">ἀμφιπερισφίγγουσα πόδας διδυμάονι μηρῷ </l>
<l n="340">κρυπτόμενον μετρηδὸν ὅλον δέμας ἔκλυσε κούρη. </l>
<l n="341">λοξὰ δέ παπταίνουσα διʼ ὕδατος εὔσκοπος Αὔρη</l>
<l n="342">τολμηροῖς βλεφάροισιν ἀναιδήτοιο προσώπου</l>
<l n="343">ἁγνὸν ἀθηήτοιο δέμας διεμέτρεε κούρης,</l>
<l n="344">θέσκελον εἰσορόωσα σαόφρονος εἶδος ἀνάσσης·</l>
<l n="345">καὶ πόδας ἁπλώσασα τιταινομένων παλαμάων </l>
<l n="346">δαίμονι νηχομένῃ συνενήχετο παρθένος Αὔρη.</l>
<l n="347">ἡμιφανὴς δʼ ἀτέλεστος ἔσω ποταμηίδος ὄχθης</l>
<l n="348">ἰκμαλέας ῥαθάμιγγας ἀποσμήξασα κομάων...</l>
<l n="349">Ἄρτεμις ἀγροτέρη· σχεδόθεν δέ οἱ ἀγρότις Αὔρη</l>
<l n="350">μαζοὺς ἀμφαφόωσα θεημάχον ἴαχε φωνήν· </l>
<l n="351">‘Ἄρτεμι, μοῦνον ἔχεις φιλοπάρθενον οὔνομα κούρης, </l>
<l n="353">ὅττι διὰ στέρνων κεχαλασμένον ἄντυγα θηλῆς </l>
<l n="352">θῆλυν ἔχεις Παφίης, οὐκ ἄρσενα μαζὸν Ἀθήνης, </l>
<l n="354">καὶ ῥοδέους σπινθῆρας ὀιστεύουσι παρειαί· </l>
<l n="355">ἀλλὰ δέμας μεθέπουσα ποθοβλήτοιο θεαίνης </l>
<l n="356">καὶ σὺ γάμων βασίλευε σὺν ἁβροκόμῳ Κυθερείῃ,</l>
<l n="357">δεξαμένη θαλάμοις τινὰ νυμφίον· ἢν δʼ ἐθελήσῃς,</l>
<l n="358">Ἑρμείῃ παρίαυε καί Ἄρεϊ, λεῖψον Ἀθήνην·</l>
<pb id="v.3.p.450"/>
<l n="359">ἤν δʼ ἐθέλῃς, ἀνάειρε βέλος καὶ τόξον Ἐρώτων,</l>
<l n="360">εἰ μεθέπεις θρασὺν οἶστρον ὀιστοκόμοιο φαρέτρης. </l>
<l n="361">ἱλήκοι τεὸν εἶδος· ἐγὼ σέο μᾶλλον ἀρείων·</l>
<l n="362">δέρκεο, πῶς μεθέπω βριαρὸν δέμας· ἠνίδε μορφὴν</l>
<l n="363">ἄρσενα καὶ Ζεφύροιο θοώτερον ἴχνιον Αὔρης·</l>
<l n="364">δέρκεο, πῶς σφριγόωσι βραχίονες· ἠνίδε μαζοὺς</l>
<l n="365">ὄμφακας οἰδαίνοντας ἀθήλεας· ἦ τάχα φαίης, </l>
<l n="366">ὅττι τεοὶ γλαγόεσσαν ἀναβλύζουσιν ἐέρσην·</l>
<l n="367">πῶς παλάμην μεθέπεις ἁπαλόχροα; πῶς σέο μαζοὶ</l>
<l n="368">οὔ τινα κύκλου ἔχουσι περίτροχον, οἷά περ Αὔρης,</l>
<l n="369">αὐτόματοι κήρυκες ἀσυλήτοιο κορείης;’</l>
<l n="370">ἔννεπε κερτομέουσα· κατηφιόωσα δὲ σιγῇ </l>
<l n="371">σύννομος οἰδαίνοντι χόλῳ κυμαίνετο δαίμων,</l>
<l n="372">καὶ φονίους σπινθῆρας ἀνηκόντιζον ὀπωπαί·</l>
<l n="373">ἐκ προχοῆς δʼ ἀνέπαλτο, πάλιν δʼ ἔνδυνε χιτῶνα,</l>
<l n="374">καὶ καθαραῖς λαγόνεσσι τὸ δεύτερον ἥρμοσε μίτρην</l>
<l n="375">ἀχνυμένη. νέμεσιν δὲ μετήιεν· εὗρε δὲ κούρην </l>
<l n="376">ὑψινεφῆ παρὰ Ταῦρον, ὅπῃ παρὰ γείτονι Κύδνῳ</l>
<l n="377">παῦσε Τυφαονίης ὑψαύχενα κόμπον ἀπειλῆς·</l>
<l n="378">καὶ τροχὸς αὐτοκύλιστος ἔην παρὰ ποσσὶν ἀνάσσης</l>
<l n="379">σημαίνων, ὅτι πάντας ἀγήνορας εἰς πέδον ἕλκει</l>
<l n="380">ὑψόθεν εἰλυφόωσα δίκης ποινήτορι κύκλῳ, </l>
<l n="381">δαίμων πανδαμάτειρα, βίου στρωφῶσα πορείην·</l>
<pb id="v.3.p.452"/>
<l n="382">ἀμφὶ δέ οἱ πεπότητο παρὰ θρόνον ὄρνις ἀλάοτωρ,</l>
<l n="383">γρὺψ πτερόεις, πισύρων δὲ ποδῶν κουφίζετο παλμῷ</l>
<l n="384">δαίμονος ἱπταμένης αὐτάγγελος, ὅττι καὶ αὐτὴ</l>
<l n="385">τέτραχα μοιρηθέντα διέρχεται ἕδρανα κόσμου· </l>
<l n="386">ἀνέρας ὑψιλόφους ἀλύτῳ σφίγγουσα χαλινῷ,</l>
<l n="387">ἀντίτυπον μίμημα, καὶ ὡς κακότητος ἱμάσθλῃ,</l>
<l n="388">ὡς τροχὸν αὐτοκύλιστον, ἀγήνορα φῶτα κυλίνδει.</l>
<l n="389">ἔγνω δʼ ὡς ἐνόησε θεὰ χλοάοντι προσώπῳ</l>
<l n="390">Ἄρτεμιν ἀχνυμένην φονίης πλήθουσαν ἀπειλῆς, </l>
<l n="391">καί μιν ἀνειρομένη φιλίῳ μειλίξατο μύθῳ·</l>
<l n="392">‘σὸν χόλον, ἰοχέαιρα, τεαὶ βοόωσιν ὀπωπαί·</l>
<l n="393">Ἄρτεμι, τίς κλονέει σε θεημάχος υἱὸς Ἀρούρης;</l>
<l n="394">τίς πάλιν ἐβλάστησεν ὑπὲρ δαπέδοιο Τυφωεύς;</l>
<l n="395">μὴ Τιτυὸς παλίνορσος ἐρωμανὲς ὄμμα τιταίνων </l>
<l n="396">εἵματος ἀψαύστοιο τεῆς ἔψαυσε τεκούσης;</l>
<l n="397">Ἄρτεμι, πῇ σέο τόξα καὶ Ἀπόλλωνος ὀιστοί;</l>
<l n="398">τίς πάλιν Ὠρίων σε βιάζεται; εἰσέτι κεῖται</l>
<l n="399">κεῖνος, ὃς ὑμετέροιο τάλας ἔψαυαε χιτῶνος,</l>
<l n="400">μητρὸς ἔσω λαγάνων νέκυς ἄπνοος· εἰ δέ τις ἀνὴρ </l>
<l n="401">χερσὶ ποθοβλήτοισι τεῶν ἐδράξατο πέπλων,</l>
<l n="402">σκορπίον ἄλλον ἄεξε τεῆς ποινήτορα μίρης·</l>
<l n="403">εἰ δὲ πάλιν θρασὺς Ὦτος ἢ αὐχήεις Ἐφιάλτης</l>
<l n="404">συζυγίην μενέαινε τεῶν ἀκίχητον Ἐρώτων,</l>
<l n="405">κτεῖνον ἀνυμφεύτοιο τεῆς μνηστῆρα κορείης· </l>
<l n="406">εἰ δὲ γυνὴ πολύτεκνος ἀνιάζει σέο Λητώ,</l>
<l n="407">ἄλλη λαϊνέη Νιόη κλαύσειε γενέθλην·</l>
<l n="408">τίς φθόνος, εἰ λἰ λίθον ἄλλον ὑπὲρ Σιπύλοιο τελέσσω;</l>
<pb id="v.3.p.454"/>
<l n="409">μή σε πατὴρ διὰ λέκτρα μετὰ γλαυκῶπιν ὀρίνει;</l>
<l n="410">μὴ τεὸν Ἑρμάωνι γάμον κατένευσε Κρονίων, </l>
<l n="411">οἷα καὶ Ἡφαίστῳ καθρῆς ὑμέναιον Ἀθήνης;</l>
<l n="412">εἰ δὲ γυνὴ κλονέει σε, τεὴν ἅτε μητέρα Λητώ,</l>
<l n="413">ἔσσομαι ἀχνυμένης τιμήορος ἰοχεαίρης.’</l>
<l n="414">οὔ πω μῦθος ἔληγεν· ἀλεξικάκῳ δὲ θεαίνῃ</l>
<l n="415">τοῖον ἔπος φθαμένη σκυλακοτρόφος ἴαχε κούρη· </l>
<l n="416">‘Παρθένε πανδαμάτειρα, κυβερνήτειρα γενέθλης,</l>
<l n="417">οὐ Ζεύς, οὐ Νιόβη με, καὶ οὐ θρασὺς Ὦτος ὀρίνει·</l>
<l n="418">οὐ Τιτυὸς βαθύπεπλον ἐμὴν ἀνεσείρασε Λητώ·</l>
<l n="419">οὐ νέος Ὠρίων με βιάζεται, νἱὸς Ἀρούρης·</l>
<l n="420">ἀλλά με κερτομέουσα βαρύστομος ὀξέι μύθῳ </l>
<l n="421">ἤκαχε Ληλάντοιο πάις, δυσπάρθενος Λὔρη·</l>
<l n="422">ἀλλὰ τί σοι τάδε πάντα διίξομαι; αἰδέομαι γὰρ</l>
<l n="423">αἶσχος ἐμῶν μελέων ἐνέπειν καὶ ὀνείδεα μαζῶν·</l>
<l n="424">μητρὶ δʼ ἐμῇ πάθον ἄλγος ὁμοίιον· ἀμφότερον γὰρ</l>
<l n="425">ἐν Φρυγίῃ Νιόβη διδυμητόκον ἤκαχε Λητώ, </l>
<l n="426">καὶ πἁλιν ἐν Φρυγίῃ με θεημάχος ἤκαχεν Λὔρη·</l>
<l n="427">ἀλλʼ ἡ μὲν νόθον εἶδος ἀμειψαμένη πόρε ποινήν,</l>
<l n="428">Τανταλὶς αἰνοτόκεια, καὶ εἰσέτι δάκρυα λείβει</l>
<l n="429">ὄμμασι πετραίοισιν· ἀνιηθεῖσα δὲ μούνη</l>
<l n="430">αἶσχος ἔχω νήποινον, ἐπεὶ φιλοπάρθενος Αὔρη </l>
<l n="431">δάκρυσιν οὐ λίθον εἶχε λελουμένον, οὐκ ἴδε πηγὴν</l>
<pb id="v.3.p.456"/>
<l n="432">μῶμον ἀπαγγέλλουσαν ἀφειδέος ἀνθερεῶνος.</l>
<l n="433">ἀλλὰ σὺ κυδαίνουσα τεὴν Τιτηνίδα φύτλην</l>
<l n="434">δός μετὰ μητρῴην ἑτέρην χάριν, ὄφρα νοήσω</l>
<l n="435">λαϊνέης ἀτίνακτν ἀμειβομένης δέμας Αὔρης· </l>
<l n="436">μηδὲ τεὴν ἔμφυλον ὀδυρομένην λίπε κούρην,</l>
<l n="437">μή μοι ἐπεγγελόωσαν ἴδω πάλιν ἄτροπον Αὔρην,</l>
<l n="438">ἠέ μιν οἰστρήσειε τεὴ χαλκήλατος ἅρπη.’</l>
<l n="439">ὣς φαμένην θάρσυνε θεὰ καὶ ἀμείβετο μύθῳ·</l>
<l n="440">‘Λητῴη φυγόδεμνε, κυνοσσόε, σύγγονε Φοίβου, </l>
<l n="441">οὐ μὲν ἐμῷ δρεπάνῳ Τιτηνίδα παῖδα δαμάσσω,</l>
<l n="442">οὐδέ μιν ἐν Φρυγίῃ τελέσω πετρώδεα νύμφην,</l>
<l n="443">Τιτήνων γεγαυῖα παλαίτατον αἷμα καὶ αὐτή,</l>
<l n="444">μή ποτέ μοι μέμψαιτο πατὴρ Λήλαντος ἀκούων·</l>
<l n="445">ἓν δέ σοι, ἰοχέαιρα, χαρίζομαι· ἀγρότις Αὔρη </l>
<l n="446">παρθενικὴν ἤλεγξε, καὶ οὐκέτι παρθένος ἔσται·</l>
<l n="447">καί μιν ἐσαθρήσειας ὀρεσσιχύτου διὰ κόλπου</l>
<l n="448">δάκρυσι πηγαίοισιν ὀδυρομένην ἔτι μίτρην.’</l>
<l n="449">εἶπε παρηγορέουσα· καὶ οὔρεα κάλλιπε κούρη</l>
<l n="450">Ἄρτεμις ἑζομένη κεμάδων τετράζυγι δίφρῳ, </l>
<l n="451">καὶ Φρυγίης ἐπέβαινεν. ὁμοζήλῳ πορείῃ</l>
<l n="452">παρθένος Ἀδρήστεια μετήιε δύσμαχον Αὔρην,</l>
<l n="453">γρῦπας ἁμιλλητῆρας ὑποζεύξασα χαλινῷ·</l>
<l n="454">καὶ ταχινὴ πεφόρητο διʼ ἠέρος ὀξέι δίφρῳ,</l>
<l n="455">καὶ δρόμον ἐστήριξεν ὑπὲρ Σιπύλοιο καρήνων </l>
<l n="456">Τανταλίδος προπάροιθε λιθογλήνοιο προσώπου,</l>
<l n="457">πτηνῶν τετραπόδων σκολιοὺς σφίγγουσα χαλινούς.</l>
<l n="458">αὔρης δʼ ἐγγὺς ἵκανεν ἀγήνορος· ὑψίνοον δὲ</l>
<l n="459">αὐχένα δειλαίης ὀφιώδεϊ τύψεν ἱμάσθλῃ,</l>
<l n="460">καί μιν ἀνεστυφέλιξε δίκης τροχοειδέι κύκλῳ, </l>
<l n="461">καὶ νόον ἄφρονα κάμψεν ἀκαμπέος· ἀμφὶ δὲ μίτρην</l>
<pb id="v.3.p.458"/>
<l n="462">παρθενικῆς ἐλέλιζεν ἐχιδνήεσσαν ἱμάσθλην</l>
<l n="463">Ἀργολὶς Ἀδρήστεια· χαριζομένη δὲ θεαίνῃ,</l>
<l n="464">καὶ μάλα περ κοτέοντι κασιγνήτῳ Διονύσῳ,</l>
<l n="465">ὥπλισεν ἄλλον ἔρωτα, καὶ εἰ πέλε νῆις Ἐρώτων, </l>
<l n="466">Παλλήνης μετὰ λέκτρα, μετὰ φθιμένην Ἀριάδνην,</l>
<l n="467">τὴν μὲν λειπομένην ἐνὶ πατρίδι, τὴν δʼ ἐνὶ γαίῃ</l>
<l n="468">ἀλλοτρίῃ πετραῖον, Ἀχαιίδος ὡς βρέτας Ἥρης,</l>
<l n="469">καὶ Βρόης πολὺ μᾶλλον ἀνηνύστων περὶ λέκτρων.</l>
<l n="470">καὶ Νέμεσις πεπότητο νιφοβλήτῳ παρὰ Ταύρῳ, </l>
<l n="471">εἰσόκε Κύδνον ἵκανε τὸ δεύτερον ἀμφὶ δὲ κούρῃ</l>
<l n="472">ἡδυβόλῳ <note n="1" place="unspecified" anchored="yes">So Keydell: Ludsich h(dnmo/lw|, after L; M h(duno/lw.</note> Διόνυσον Ἔρως οἴστρησεν ὀιστῷ,</l>
<l n="473">καὶ πρερὰ κυκλώσας ἐπεήσατο κοῦφος Ὀλύμπου.</l>
<l n="474">καὶ θεὸς οὐρεσίφοιτος ἱμάσσετο μείζονι πυρσῷ·</l>
<l n="475">οὐ γὰρ ἔην ἐλάχεια παραίφασις· οὐ τότε κούρης </l>
<l n="476">ἐλπίδα Κυπρδίην, οὐ φάρμακον εἶχεν Ἐρώτων·</l>
<l n="477">ἀλλά μιν ἔφλεγε μᾶλλον Ἔρως θελξίφρονι πυρσῷ</l>
<l n="478">θυιάδος ὀψιτέλεστον ἀπειθέος εἰς γάμον Αὔρης.</l>
<l n="479">καὶ μογέων ἔκρυπτεν ἑὸν πόθον, οὐδʼ ἐνὶ λόχμαις</l>
<l n="480">Κυπριδίοις ὀάροισιν ὁμίλεεν ἐγγύθεν Αὔρης, </l>
<l n="481">μή μιν ἀλυσκάζειε. τί κύντερον, ἢ ὅτε μοῦνοι</l>
<l n="482">ἀνέρες ἱμείρουσι, καὶ οὐ ποθέουσι γυναῖκες;</l>
<l n="483">καὶ μέθεπε πραπίδεσσι πεπηγμένον ἰὸν Ἐρώτων,</l>
<l n="484">παρθένος εἰ δρόμον εἶχε κυνοσσόον ἔνδοθι λόχμης·</l>
<l n="485">Κυπριδίοις δʼ ἀνέμοισιν ἀειρομένοιο χιτῶνος </l>
<l n="486">μηρὸν ὀπιπεύων θηλύνετο Βάκχος ἀλήτης.</l>
<l n="487">ὀψὲ δὲ παφλάζοντι πόθῳ δεδονημένος Αὔρης</l>
<l n="488">Βάκχος ἀμηχαναέων ἔπος ἴαχε λυσσάδι φωνῇ·</l>
<pb id="v.3.p.460"/>
<l n="489">‘Πανὸς ἐγὼ δυαέρωτος ἔχω τύπον, ὅττί με φεύγει</l>
<l n="490">παρθένος ἠνεμόφοιτος, ἐρημονόμῳ δὲ πεδίλῳ </l>
<l n="491">πλάζεται ἀστήρικτος ἀθηήτου πλέον Ἠχοῦς.</l>
<l n="492">ὄλβιε, Πάν, Βρομίοιο πολὺ πλέον, ὅττι ματεύων</l>
<l n="493">φάρμακον εὗρες ἔρωτος ἐνὶ φρενοθελυέι φωνῷ·</l>
<l n="494">σὸν κτύπον ὑστερόφωνος ἀμείβεται ἄστατος Ἠχὼ</l>
<l n="495">φθεγγομένη λάλον ἦχον ὁμοίιον· αἴθε καὶ αὐτὴ </l>
<l n="496">ἐκ στομάτων ἕνα μῦθον ἀνήρυγε παρθένος Αὔρη.</l>
<l n="497">οὗτος ἔρως οὐ πᾶσιν ὁμοίιος· οὐδὲ γὰρ αὐτὴ</l>
<l n="498">παρθενικαῖς ἑτέρῃσιν ὁμότροπον ἦθος ἀέξει.</l>
<l n="499">ποῖον ἐμῆς ὀδύνης πέλε φάρμακον; ἦ ῥά ἑ θέλξω</l>
<l n="500">νεύματι Κυπριδίῳ; πότε που, πότε θέλγεται Αὔρη </l>
<l n="501">κινυμένοις βλεφάροισιν; ἐρωμανὲς ὄμμα τιταίνων</l>
<l n="502">τίς γαμίοις ὀάροισι παραπλάζει φρένας ἄρκτου</l>
<l n="503">εἰς Παφίην, ἐς Ἔρωτα; τίς ὡμίλησε λεαίνῃ;</l>
<l n="504">τίς δρυῒ μῦθον ἔλεξε; τίς ἄπνοον ἤπαφε πεύκην;</l>
<l n="505">τίς κρανέην παρέπεισε, καὶ εἰς γάμον ἤγαγε πέτρην; </l>
<l n="506">ποῖος ἀνὴρ θέλξειεν ἀκηλήτου νόον Αὔρης;</l>
<l n="507">ποῖος ἀνὴρ θέλξειεν; ἀμιτροχίτωνι δὲ κούρῃ</l>
<l n="508">τίς γάμον ἢ φιλότητος ἀρηγόνα κεστὸν ἐνίψῃ;</l>
<l n="509">τίς γλυκὺ κέωτρον Ἔρωτος ἢ οὔνομα Κυπρογενείης;</l>
<l n="510">μᾶλλον Ἀθηναίη τάχα πείσεται· οὐδέ με φεύγει </l>
<l n="511">Ἄρτεμις ἀπτοίητος, ὅσον φιλοπάρθενος Αὔρη.</l>
<l n="512">αἴθε φίλοις στομάτεσσιν ἔπος τόδε μοῦνον ἐνίψῃ·</l>
<l n="513">
<q direct="unspecified">Βάκχε, μάτην ποθέεις, μὴ δίζεο παρθένον Αὔρην.</q>’</l>
<l n="514">ἔννεπεν ἀνθεμόεντος ἔσω λειμῶνος ὁδεύων</l>
<l n="515">εἰαρινοῖς ἀνέμοισι, καὶ εὐόδμῳ παρὰ μύρτῳ </l>
<l n="516">ἡδὺ μεσημβρίζων πόδας εὔνασεν, ἀμφὶ δὲ δένδρῳ</l>
<l n="517">κέκλιτο συρίζουσαν ἔχων Ζεφυρήιον αὔπην</l>
<l n="518">καὶ καμάτῳ καὶ ἔρωτι κατάσχετος· ἑζομένῳ δὲ</l>
<pb id="v.3.p.462"/>
<l n="519">ἥλικος αὐτομέλαθρος ὑπερκύψασα κορύμβου</l>
<l n="520">παρθένος ἀκρήδεμνος Ἁμαδρυὰς ἔννεπε Νύμφη, </l>
<l n="521">Κύπριδι πιστὰ φέρουσα καὶ ἱμερόεντι Λυαίῳ·</l>
<l n="522">‘Οὐ δύναταί ποτε Βάκχος ἄγειν ἐπὶ δέμνιον Αὔρην,</l>
<l n="523">εἰ μή μιν βαρύδεσμον ἀλυκτοπέδῃσι πεδήσῃ,</l>
<l n="524">δεσμοῖς Κυπριδίοισι πόδας καὶ χεῖρας ἑλίξας,</l>
<l n="525">ἠέ μιν ὑπνώουσαν ὑποζεύξας ὑμεναίοις </l>
<l n="526">παρθενικῆς ἀνάεδνον ὑποκλέψειε κορείην.’</l>
<l n="527">ὣς φαμένη παλίνορσος ὁμήλικι κεύθετο θάμνῳ</l>
<l n="528">δυσαμένη δρυόεντα πάλιν δόμον· αὐτὰρ ὁ κάμνων</l>
<l n="529">Βάκχος ἐρωτοτόκοισι νόον πόμπευεν ὀνείροις.</l>
<l n="530">ψυχὴ δʼ ἠνεμόφοιτος ἀποφθιμένης Ἀριάδνης, </l>
<l n="531">νήδυμον ὑπνώοντι παρισταμένη Διονύσῳ,</l>
<l n="532">ζηλήμων μετὰ πότμον ὀνειρείῳ φάτο μύθῳ·</l>
<l n="533">‘Ἀμνήμων Διόνυσε τεῶν προτέρων ὑμεναίων,</l>
<l n="534">αὔρης ζῆλος ἔχει σε, καὶ οὐκ ἀλέγεις Ἀριάδνης·</l>
<l n="535">ὤμοι ἐμοῦ Θησῆος, ὃν ἥρπασε πικρὸς ἀήτης, </l>
<l n="536">ὤμοι ἐμοῦ Θησῆος, ὃν ἔλλαχεν ἀνέρα Φαίδρη.</l>
<l n="537">οὐ τάχα μοι πέπρωτο φυγεῖν ψεύδορκον ἀκοίτην,</l>
<l n="538">εἰ γλυκὺς ὑπναλέην με λίπεν νέος, ἀντὶ δὲ κείνου</l>
<l n="539">νυμφεύθην δυσέρωτι καὶ ἠπεροπῆι Λυαίῳ.</l>
<l n="540">ὤμοι, ὅτʼ οὐ βροτὸν ἔσχον ἐγὼ ταχύποτμον ἀκοίτην, </l>
<l n="541">καί κεν ἐρωμανέοντι κορυσσομένη Διονύσῳ</l>
<l n="542">Λημνιάδων γενόμην καὶ ἐγὼ μία θηλυτεράων.</l>
<l n="543">ἀλλὰ πολυσπερέων γαμίων ἐπιβήτορα λέκτρων,</l>
<l n="544">νυμφίον ὁρκαπάτην, μετὰ Θησέα καὶ σὲ καλέσσω·</l>
<l n="545">εἰ δέ σε δῶρον Ἔρωτος ἀπαιτίζει σέο νύμφη, </l>
<l n="546">δέξό μοι ἠλακάτην, φιλοτήσιον ἕδνον Ἐρώτων,</l>
<l n="547">ὄφρα πόρῃς, ἀθέμιστε, φιλοσκοπέλῳ σέο νύμφῃ</l>
<pb id="v.3.p.464"/>
<l n="548">δῶρα τεῆς ἀλόχου Μινωίδος, ὄφρά τις εἴπῃ·</l>
<l n="549">δῶκε μίτον Θησῆι καὶ ἠλακάτην Διονύσῳ.ʼ</l>
<l n="550">καὶ σὺ κατὰ Κρονίωνα λέχος μετὰ λέκτρον ἀμείβων </l>
<l n="551">ἔργα γυναιμανέος μιμήσαο σεῖο τοκῆος,</l>
<l n="552">οἶστρον ἔχων ἀκόρητον ἀμοιβαίης Ἀφροδίτης·</l>
<l n="553">Σιθονίης ἀλόχοιο νεοζυγέων ὑμεναίων,</l>
<l n="554">Παλλήνης, γάμον οἶδα, καὶ Ἀλθαίης ὑμεναίους·</l>
<l n="555">σιγήσω φιλότητα Κορωνίδος, ἧς ἀπὸ λέκτρων </l>
<l n="556">τρεῖς Χάριτες γεγάασιν ὁμόζυγες· ἀλλὰ, Μυκῆναι,</l>
<l n="557">πότμον ἐμὸν φθέγξασθε καὶ ἄγριον ὄμμα Μεδούσης,</l>
<l n="558">καὶ φθονερῆς ἐς ἔρωτα βιαζομένης Ἀριάδνης,</l>
<l n="559">ἠιόνες Νάξοιο, βοήσατε· ʼνυμφίε Θησεῦ,</l>
<l n="560">Μινώη καλέει σε χολωομένη Διονύσῳ.ʼ </l>
<l n="561">ἀλλὰ τί Κεκροπίης μιμνήσκομαι; εἰς Παφίην γὰρ</l>
<l n="562">μέμφομαι ἀμφοτέροις, καὶ Θησέι καὶ Διονύσῳ.’</l>
<l n="563">ὣς φαμένη σκιόεντι πανείκελος ἔσσυτο καπνῷ.</l>
<l n="564">καὶ θρασὺς ἔγρετο Βάκχος ἀποσκεδάσας πτερὸν Ὕπνου,</l>
<l n="565">μυρομένην δʼ ᾤκτειρεν ὀνειρείην Ἀριάδνην. </l>
<l n="566">καὶ δόλον ἀλλοπρόσαλλον ἐδίζετο πομπὸν Ἐρώτων·</l>
<l n="567">νύμφης δʼ Ἀστακίδος προτέρων ἐμνήσατο λέκτρων,</l>
<l n="568">πῶς ἐρατὴν δολόεντι ποτῷ νυμφεύσατο κούρην</l>
<l n="569">ὕπνον ἔχων πομπῆα μεθυσφαλέων ὑμεναίων.</l>
<l n="570">ὄφρα μὲν ἤθελε Βάκχος ἐπεντύνειν δόλον εὐνῆς, </l>
<l n="571">τόφρα δὲ φοιταλέη Ληλαντιὰς ἔδραμε κούρη</l>
<l n="572">πίδακα μαστεύουσα, κατάσχετος αἴθοπι δίψῃ.</l>
<l n="573">οὐδὲ λάθεν Διόνυσον ὀρίδρομος ἄστατος Αὔρη</l>
<pb id="v.3.p.466"/>
<l n="574">διψαλέη· ταχινὸς δὲ θορὼν ἐπὶ πυθμένα πέτρης</l>
<l n="575">θύρσῳ γαῖαν ἄρασσε· διχαζομένη δὲ κολώνη </l>
<l n="576">αὐτομάτην ὤδινε μέθην εὐώδεϊ μαζῷ</l>
<l n="577">χεύματι πορφύροντι· χαριζόμεναι δὲ Λυαίῳ</l>
<l n="578">δμωίδες Ἠελίοιο κατέγραφον ἄνθεσιν Ὧραι</l>
<l n="579">πίδακος ἄκρα μέτωπα, καὶ εὐόδμοισιν ἀήταις</l>
<l n="580">ἀρτιφύτου λειμῶνος ἱμάσσετο νήδυμος ἀήρ· </l>
<l n="581">εἶχε δὲ Ναρκίσσοιο φερώνυμα φύλλα κορύμβων</l>
<l n="582">ἠιθέου χαρίεντος, ὃν εὐπετάλῳ παρὰ Λάτμῳ</l>
<l n="583">νυμφίος Ἐνδυμίων κεραῆς ἔσπειρε Σελήνης,</l>
<l n="584">ὃς πάρος ἠπεροπῆος ἐύχροος εἴδεϊ κωφῷ</l>
<l n="585">εἰς τύπον αὐτοτέλεστον ἰδὼν μορφούμενον ὕδωρ </l>
<l n="586">κάτθανε, παπταίνων σκιοειδέα φάσματα μορφῆς·</l>
<l n="587">καὶ φυτὸν ἔμπνοον εἶχεν Ἀμυκλαίης ὑακίνθου· </l>
<l n="589">ἱπτάμεναι δʼ ἀγεληδὸν ἐπʼ ἀνθεμόεντι κορύμβῳ </l>
<l n="588">εἰαρινῶν ἐλίγαινον ἀηδόνες ὑψόθι φύλλων. </l>
<l n="590">κεῖθι δὲ διψώουσα μεσημβριὰς ἔτρεχεν Αὔρη, </l>
<l n="592">εἴ ποθι διψώουσα Διὸς χύσιν ἤ τινα πηγὴν </l>
<l n="593">ἢ ῥόον ἀθρήσειεν ὀρεσσιχύτου ποταμοῖο· </l>
<l n="591">ἀμφὶ δὲ οἱ βλεφάροισιν Ἔρως κατέχευεν ὀμίχλην. </l>
<l n="594">ἀλλʼ ὅτε Βακχείην ἀπατήλιον ἔδρακε πηγήν, </l>
<l n="595">δὴ τότε οἱ βλεφάρων σκιόεν νέφος ἤλασε Πειθὼ </l>
<l n="596">τοῖον ἔπος βοόωσα γάμου πρωτάγγελον Αὔρῃ·</l>
<l n="597">‘Παρθενική, κόλε δεῦρο, τελεσσιγάμοιο δὲ πηγῆς</l>
<l n="598">εἰς στόμα δέξο ῥέεθρα, καὶ εἰς σέο κόλπον ἀκοίτην.’</l>
<l n="599">κούρη δʼ ἄσμενος εἶδε· παραπροχυθεῖσα δὲ πηγῇ</l>
<l n="600">χείλεσιν οἰγομένοισιν ἀνήφυσεν ἰκμάδα Βάκχου. </l>
<l n="601">παρθενικὴ δὲ πιοῦσα τόσην ἐφθέγξατο φωνήν·</l>
<l n="602">‘Νηιάδες, τί τὸ θαῦμα; πόθεν πέλε νήδυμον ὕδωρ;</l>
<l n="603">τίς ποτὸν ἔβλυσε τοῦτο; τίς οὐρανίη τέκε γαστήρ;</l>
<pb id="v.3.p.468"/>
<l n="604">ἔμπης τοῦτο πιοῦσα ποτὶ δρόμον οὐκέτι βαίνω·</l>
<l n="605">ἀλλὰ πόδες βαρύθουσι, καὶ ἡδέι θέλγομαι ὕπνῳ, </l>
<l n="606">καὶ σφαλερὸν στομάτων ἁπαλόθροον ἦχον ἰάλλω.’</l>
<l n="607">εἶπε καὶ ἀστήρικτον ἑοῦ ποδὸς εἶχε πορείην·</l>
<l n="608">ἤιε δʼ ἔνθα καὶ ἔνθα πολυπλανέεσσιν ἐρωαῖς</l>
<l n="609">πυκνὰ περὶ κροτάφοισι τινασσομένοιο καρήνου·</l>
<l n="610">καὶ κεφαλὴν ἔκλινεν ἐρειδομένην σχεδὸν ὤμῳ· </l>
<l n="611">εὗδε δʼ ὑπὲρ δαπέδοιο τανυπτόρθῳ παρὰ δένδρῳ</l>
<l n="612">παρθενίην ἀφύλακτον ἐπιτρέψασα χαμεύνῃ.</l>
<l n="613">καὶ πυρόεις βαρύγουνον Ἔρως δεδοκημένος Αὔρην</l>
<l n="614">οὐρανόθεν κατέπαλτο, γαληναίῳ δὲ προσώπῳ</l>
<l n="615">μειδιόων ἀγόρευεν, ὁμοφρονέων Διονύσῳ· </l>
<l n="616">
<q direct="unspecified">Ἀγρώσσεις, Διόνυσε· μένει δέ σε παρθένος Αὔρη.</q>
</l>
<l n="617">ὥς εἰπὼν ἐς Ὄλυμπον ἐπείγετο, καὶ πτερὰ πάλλων</l>
<l n="618">εἰαρινοῖς πετάλοισιν ἐχάζετο τοῦτο χαράξας·</l>
<l n="619">‘νυμφίε, λέκτρα τέλεσσον, ἕως ἔτι παρθένος εὕδει·</l>
<l n="620">σιγῇ ἐφʼ ἡμείων, μὴ παρθένον ὕπνος ἐάσῃ.’ </l>
<l n="621">καί μιν ἰδὼν Ἰόβακχος ἐπʼ ἀστρώτοιο χαμεύνης</l>
<l n="622">νυμφιδίου Ληθαῖον ἀμεργομένην πτερὸν Ὕπνου,</l>
<l n="623">ἄψοφος ἀκροτάτοισιν ἀσάμβαλος ἴχνεσιν ἕρπων</l>
<l n="624">κωφὸν ἀφωνήτοιο μετήιε δέμνιον Αὔρης·</l>
<l n="625">χειρὶ δὲ φειδομένῃ γλαφυρὴν ἀπέθηκε φαρέτρην </l>
<l n="626">παρθενικῆς, καὶ τόξα κατέκρυφε κοιλάδι πέτρῃ,</l>
<l n="627">μή μιν ὀιστεύσειε τιναξαμένη πτερὸν Ὕπνου·</l>
<l n="628">καὶ δεσμοῖς ἀλύτοισι πόδας σφηκώσατο κούρης,</l>
<l n="629">καὶ παλάμαις ἑλικηδὸν ἐπεσφρηγίσσατο σειρήν,</l>
<l n="630">μή μιν ἀλυσκάζειεν· ἐπιστορέσας δὲ κονίῃ </l>
<l n="631">παρθενικὴν βαρύυπνον ἑτοιμοτάτην Ἀφροδίτῃ</l>
<l n="632">αὔρης ὑπναλέης γαμίην ἔκλεψεν ὀπώρην.</l>
<pb id="v.3.p.470"/>
<l n="633">καὶ πόσις ἦν ἀνάεδνος· ὑπὲρ δαπέδοιο δὲ δειλὴ</l>
<l n="634">οἰνοβαρὴς ἀτίνακτος ἐνυμφεύθη Διονύσῳ·</l>
<l n="635">καὶ σκιεραῖς πτερύγεσσι περισφίγγων δέμας Αὔρης </l>
<l n="636">ὕπνος ἔην Βάκχοιο γαμοστόλος, ὅττι καὶ αὐτὸς</l>
<l n="637">πειρήθη Παφίης, καὶ ὁμόζυγός ἐστι Σελήνης,</l>
<l n="638">καὶ νυχίης φιλότητος ὁμόστολός ἐστιν Ἐρώτων·</l>
<l n="639">καὶ γάμος ὡς ὄναρ ἔσκε. Πολυσκάρθμῳ δὲ χορείῃ</l>
<l n="640">εἰς χορὸν αὐτοέλικτον ἀνεσκίρτησε κολώνη, </l>
<l n="641">ἡμιφανὴς δʼ ἐδόνησεν Ἁμαδρυὰς ἥλικα πεύκην·</l>
<l n="642">μούνη δʼ ἦν ἀχόρευτος ἐν οὔρεσι παρθένος Ἠχώ,</l>
<l n="643">αἰδομένη δʼ ἀκίχητος ἐκεύθετο πυθμένι πέτρης,</l>
<l n="644">μὴ γάμον ἀθρήσειε γυναιμανέος Διονύσου.</l>
<l n="645">καὶ τελέσας ὑμέναιον ἀδουπήτων ἐπὶ λέκτρων </l>
<l n="646">νυμφίος ἀμπελόεις, πεφυλαγμένον ἴχνος ἀείρας,</l>
<l n="647">νύμφης μὲν κύσε χεῖλος ἐπήρατον, ἀκλινέας δὲ</l>
<l n="648">λῦσε πόδας καὶ χεῖρας, ἀπὸ σκοπέλου δὲ φαρέτρην</l>
<l n="649">χειρὶ λαβὼν καὶ τόξα πάλιν παρακάτθετο νύμφῃ.</l>
<l n="650">καὶ Σατύρων σχεδὸν ἦλθεν ἔτι πνείων ὑμεναίων, </l>
<l n="651">ὑπναλέης ἀνέμοισιν ἐπιτρέψας λέχος Αὔρης.</l>
<l n="652">νύμφη δʼ ἐκ φιλότητος ἀνέδραμε· λυσιμελῆ δὲ</l>
<l n="653">ὕπνον ἀκηρύκτων ἀπεσείσατο μάρτυν Ἐρώτων·</l>
<l n="654">θάμβεϊ δʼ εἰσορόωσα σαόφρονος ἔκτοθι μίτρης</l>
<l n="655">στήθεα γυμνωθέντα καὶ ἀσκεπέος πτύχα μηροῦ </l>
<l n="656">καὶ γαμίῃ ῥαθάμιγγι περιστιχθέντα χιτῶνα,</l>
<l n="657">ἁρπαμένην ἀνάεδνον ἀπαγγέλλοντα κορείην,</l>
<l n="658">μαίνετο παπταίνουσα· καὶ ἥρμοσε κυκλάδα μίτρην</l>
<l n="659">στέρνα πάλιν σκιόωσα, καὶ ἠθάδος ἄντυγα <note n="1" place="unspecified" anchored="yes">MSS. i)/xnia: Marcellus a)/ntuga, Ludsich i)kma/da.</note> μαζοῦ</l>
<l n="660">παρθενίῳ ζωστῆρι μάτην ἐσφίγγετο δεσμῷ. </l>
<l n="661">ἀχνυμένη δʼ ὀλόλυζε, κατάσχετος ἅλματι λύσσης·</l>
<l n="662">ἀγρονόμους δʼ ἐδίωξε, καὶ εὐπετάλου σχεδὸν ὄχθης</l>
<l n="663">τινυμένη δολόεντα πόσιν ποινήτορι θεσμῷ</l>
<pb id="v.3.p.472"/>
<l n="664">μηλονόμους ἐδάιξεν· ἀμειλίκτῳ δὲ σιδήρῳ</l>
<l n="665">βουκόλον ἔκτανε μᾶλλον, ἐπεὶ μάθε νυμφίον Ἠοῦς, </l>
<l n="666">Τιθωνὸν χαρίεντα, δυσίμερον ἀνέρα βούτην,</l>
<l n="667">ὅττι βοῶν ἀγέλαις μεμελημένον ἔσχε καὶ αὐτὴ</l>
<l n="668">Λάτμιον Ἐνδυμίωνα βοῶν ἐλάτειρα Σελήνη·</l>
<l n="669">ἔκλυε καὶ Φρυγίοιο, τὸν ἔκτανε παρθένος ἄλλη,</l>
<l n="670">ὕμνου πικρὸν ἔρωτα, ποθοβλήτοιο νομῆος· </l>
<l n="671">αἰπόλον ἔκτανε μᾶλλον, ὅλον χορὸν ἔκτανεν αἰγῶν</l>
<l n="672">αἰνοπαθής, ὅτι Πᾶνα δυσίμερον ἔδρακε κούρη</l>
<l n="673">ἰσοφυῆ μεθέποντα δασύτριχος αἰγὸς ὀπωπήν·</l>
<l n="674">ἔλπετο γὰρ μάλα τοῦτο, πόθῳ δεδονημένος Ἠχοῦς</l>
<l n="675">ὅττί μιν ὑπναλέην ἐβιήσατο μηλονόμος Πάν· </l>
<l n="676">γειοπόνους δʼ ἐδάμασσε πολὺ πλέον, ὅττι καὶ αυτοἰ</l>
<l n="677">Κύπριδι θητεύουσιν, ἐπεὶ πέλε γηπόνος ἀνήρ,</l>
<l n="678">Ἰασίων, Δήμητρος ἀμαλλοτόκου παρακοίτην·</l>
<l n="679">ἔκτανε δʼ ἀγρευτῆρα παλαιοτέρῳ τινὶ μύθῳ</l>
<l n="680">πειθομένη· Κέφαλον γάρ, ἀμήτορος ἀστόν Ἀθήνης, </l>
<l n="681">ἔκλυε θηρητῆρα ῥοδοστεφέος πόσιν Ἠοῦς·</l>
<l n="682">Βακχείης δʼ ἐδάιξεν ὑποδρηστῆρας ὀπώρης,</l>
<l n="683">ὅττι φιλακρήτοιο μέθης Βλύζοντες ἐέρσην</l>
<l n="684">οἰνοβαρεῖς δυσέρωτες ὀπάονές εἰσι Λυαίου·</l>
<l n="685">οὕ πω γάρ δεδάηκε δολοφροσύνην Διονύσου </l>
<l n="686">καὶ ποτὸν ἠπεροπῆα φιλακρήτου Κυθερείης,</l>
<l n="687">ἀλλὰ φιλοσκοπέλων καλύβας ἐκένωσε νομήων</l>
<l n="688">αἵματι φοινήεντι περιρραίνουσα κολώνας.</l>
<l n="689">καὶ νόον αἰθύσσουσα, κατάσχετος ἅλματι λύσσης,</l>
<l n="690">Κύπριδος εἰς δόμον ἦλθεν· ἀπειλητῆρα δὲ κεστοῦ </l>
<l n="691">λυσαμένη ζωστῆρα νεοκλώστοιο χιτῶνος</l>
<pb id="v.3.p.474"/>
<l n="692">ἁβρὸν ἀνικήτοιο δέμας μάστιζε θεαίνης·</l>
<l n="693">καὶ βρέτας ἀρπάξασα τελεσσιγάμου Κυθερείης</l>
<l n="694">Σαγγαρίου σχεδὸν ἦλθε, κυλινδομένην δὲ ῥεέθροις</l>
<l n="695">γυμναῖς Νηιάδεσσι πόρεν γυμνὴν Ἀφροδίτην. </l>
<l n="696">καὶ μετὰ θεῖον ἄγαλμα καὶ αὐτοέλικτον ἱμάσθλην</l>
<l n="697">δείκελον ἁβρὸν Ἔρωτος ἀπηκόντιζε κονίῃ·</l>
<l n="698">καὶ κενεὸν λίπε δῶμα Κυβηλίδος ἀφρογενείης.</l>
<l n="699">φοιταλέη δʼ ἀκίχητος ἐθήμονα δύσατο λόχμην,</l>
<l n="700">καὶ σταλίκων ἔψαυσε, πάλιν δʼ ἐμνήσατο θήρης· </l>
<l n="701">καὶ διεροῖς βλεφάροισιν ἑὴν στενάχιζε κορείην,</l>
<l n="702">ὀξὺ δέ κωκύουσα τόσην ἐφθέγξατο φωνήν·</l>
<l n="703">‘Τίς θεὸς ἡμετέρης ἀνελύσατο δεσμὰ κορείης;</l>
<l n="704">εἰ μὲν ἐμὲ κνώσσουσαν ἐρημονόμων ἐπὶ λέκτρων</l>
<l n="705">εἶδος ὑποκλέπτων ἐβιήσατο μητίετα Ζεύς, </l>
<l n="706">οὐδὲ καἰ ἡμετέρην ᾐδέσσατο γείτονα Ῥείην,</l>
<l n="707">ἀγροτέρους μετά θῆρας ὀιστεύσω πόλον ἄστρων·</l>
<l n="708">εἰ δέ μοι ὑπναλέῃ παρελέξατο Φοῖβος Ἀπόλλων,</l>
<l n="709">πέρσω πασιμέλουσαν ὅλην πετρώδεα Πυθώ·</l>
<l n="710">εἰ δὲ λέχος σύλησεν ἐμὸς Κυλλήνιος Ἑρμῆς, </l>
<l n="711">Ἀρκαδίην προθέλυμνον ἐμοῖς βελέεσσιν ὀλέσσω,</l>
<l n="712">καὶ τελέσω θεράπαιναν ἐμὴν χρυσάμπυκα Πειθώ·</l>
<l n="713">εἰ δὲ δόλοις γαμίοισιν ὀνειρείων ὑμεναίων</l>
<l n="714">ἀπροϊδὴς Διόνυσος ἐμὴν σύλησε κορείην,</l>
<l n="715">ἵξομαι, ἧχι πέλει Κυβέλης δόμος, ὑψιλόφου δὲ </l>
<l n="716">οἰστρομανῆ Διόνυσον ἀπὸ Τμώλοιο διώξω·</l>
<l n="717">καὶ φονίην ὤμοισιν ἐπικρεμάσασα φαρέτρην</l>
<l n="718">εἰς Πάφον, εἰς Φρυγίην θωρήξομαι· ἀμφοτέροις γὰρ</l>
<l n="719">τόξον ἐμὸν τανύσω, καὶ Κύπριδι καὶ Διονύσῳ.</l>
<l n="720">σοὶ πλέον, ἰοχέαιρα, χολώομαι, ὅττί με, κούρη, </l>
<l n="721">οὐ κτάνες ὑπναλέην ἔτι παρθένον, οὐδὲ καὶ αὐτῷ</l>
<l n="722">σοῖς καθαροῖς βελέεσσιν ἐθωρήχθης παρακοίτῃ.’</l>
<pb id="v.3.p.476"/>
<l n="723">ἔννεπε, καὶ τρομέουσαν ἑὴν ἀνεσείρασε φωνὴν</l>
<l n="724">δάκρυσι νικηθεῖσα. τελεσσιγάμου δὲ Λυαίου</l>
<l n="725">παιδοτόκου πλησθεῖσα γονῆς δυσπάρθενος Αὔρη </l>
<l n="726">διπλόον ὄγκον ἄειρε· γυνὴ δʼ ἐπεμήνατο φόρτῳ</l>
<l n="727">ἄσχετα βακχευθεῖσα γονῆς, δυσπάρθενος Αὔρη ...</l>
<l n="728">ἢ σπόρος αὐτολόχευτος ἢ ἀνέρος ἐξ ὑμεναίων</l>
<l n="729">ἠὲ θεοῦ δολίοιο· Διὸς δʼ ἐμνήσατο νύμφης,</l>
<l n="730">Πλουτοῦς αἰνοτόκου Βερεκυντίδος, ἧς ἀπὸ λέκτρων </l>
<l n="731">Τάνταλος ἐβλάστησε. καἰ ἤθελε γαστέρα τέμνειν,</l>
<l n="732">ὄφρα δαϊζομένης ἀπὸ νηδύος ἄφρονι λύσσῃ</l>
<l n="733">ἄτροφον ἡμιτέλεστον ἀιστώσειε γενέθλην.</l>
<l n="734">καὶ ξίφος ἠέρταζε, διὰ στέρνοιο δὲ γυμνοῦ</l>
<l n="735">δεξιτερῇ μενέαινεν ἀφειδέι φάσγανον ἕλκειν. </l>
<l n="736">πολλάκι δʼ ἀρτιτόκοιο μετήιεν ἄντρα λεαίνης,</l>
<l n="737">ὥς κεν ὀλισθήσειε θελήμονος εἰς λίνα Μοίρης·</l>
<l n="738">ἀλλά μιν οὐρεσίφοιτος ὑπέκφυγε ταρβαλέη θήρ,</l>
<l n="739">μή μιν ἀποκτείνειε, μυχῷ δʼ ἐκρύπτετο πέτρης</l>
<l n="740">σκύμνον ἐρημαίῃσιν ἐπιτρέψασα χαμεύναις. </l>
<l n="741">πολλάκι δʼ οἰδαλέοιο γυναικείου διὰ κόλπου</l>
<l n="742">αὐτοφόνος μενέαινεν ἑκούσιον ἆορ ἐλάσσαι,</l>
<l n="743">ὄφρά κεν αὐτοδάικτος ὀνείδεα γαστρὸς ἀλύξῃ</l>
<l n="744">καὶ στόμα τερπομένης φιλοκέρτομον ἰοχεαίρης·</l>
<l n="745">καὶ νοέειν μενέαινεν ἑὸν πόσιν, ὄφρα καὶ αὐτὴ </l>
<l n="746">υἱέα δαιτρεύσειεν ἀναινομένῳ παρακοίτῃ,</l>
<l n="747">αὐτὴ παιδοφόνος καὶ ὁμευνέτις, ὄφρά τις εἴπῃ·</l>
<l n="748">
<q direct="unspecified">Πρόκνη παιδολέτειρα νέη πέλε δύσγαμος Αὔρη.</q>
</l>
<l n="749">καί μιν ὀπιπεύουσα νέων ἐγκύμονα παίδων</l>
<l n="750">Ἄρτεμις ἐγγὺς ἵκανεν ἐῷ γελόωντι προσώπῳ, </l>
<l n="751">δειλαίην δʼ ἐρέθιζε, καὶ ἀστόργῳ φάτο φωνῇ·</l>
<l n="752">‘Ὕπνον ἴδον, Παφίης θαλαμηπόλον, εἶδον Ἐρώτων</l>
<l n="753">ξανθῆς νυμφιδίης ἀπατήλια χεύματα πηγῆς,</l>
<pb id="v.3.p.478"/>
<l n="754">ἧχι ποτῷ δολόεντι νεήνιδες ἥλικα μίτρην</l>
<l n="755">ἅρπαγι παρθενίης γαμίῳ λύουσιν ὀνείρῳ· </l>
<l n="756">εἶδον ἐγὼ κλέτας, εἶδον, ὅπῃ ζυγίῃ παρὰ πέτρῃ</l>
<l n="757">ἀπροϊδὴς δολόεντι γυνὴ νυμφεύεται ὕπνῳ·</l>
<l n="758">Κύπριδος εἶδον ὄρος φιλοτήσιον, ἧχι γυναικῶν</l>
<l n="759">παρθενίην κλέπτοντες ἀλυσκάζουσιν ἀκοῖται.</l>
<l n="760">εἰπέ, γύναι φυγόδεμνε, τί σήμερον ἠρέμα βαίνεις; </l>
<l n="761">ἡ πρὶν ἀελλήεσσα, πόθεν βαρύγουνος ὁδεύεις;</l>
<l n="762">νυμφεύθης ἀέκουσα, καὶ οὐ τεὸν οἶδας ἀκοίτην·</l>
<l n="763">οὐ δύνασαι κρύπτειν κρύφιον γάμον· οἰδαλέοι γὰρ</l>
<l n="764">σὸν πόσιν ἀγγέλλουσι νεογλαγέες σέο μαζοί.</l>
<l n="765">εἰπὲ δέ μοι, βαρύυπνε, συοκτόνε, παρθένε, νύμφη, </l>
<l n="766">πῶς μεθέπεις χλοάουσαν ἐρευθαλέην σέο μορφήν;</l>
<l n="767">τίς σέο λέκτρα μίηνε; τίς ἥρπασε σεῖο κορείην;</l>
<l n="768">ξανθαὶ Νηιάδες, μὴ κρύψατε νυμφίον Αὔρης.</l>
<l n="769">οἶδα, γύναι βαρύφορτε, τεὸν λαθραῖον ἀκοίτην·</l>
<l n="770">σὸς γάμος οὕ με λέληθε, καὶ εἰ κρύπτειν μενεαίνεις, </l>
<l n="771">σὸς πόσις οὔ με λέληθε· βαρυνομένη δέμας ὕπνῳ</l>
<l n="772">εὐνέτις ἀστυφέλικτος ἐνυμφεύθης Διονύσῳ.</l>
<l n="773">ἀλλὰ τεὸν λίπε τόξον· ἀναινομένη δὲ φαρέτρην</l>
<l n="774">ὄργια μυστιπόλευε γυναιμανέος σέο βάκχου,</l>
<l n="775">τύμπανα χειρὶ φέρουσα καὶ εὐκεράων θρόον αὐλῶν. </l>
<l n="776">πρὸς δὲ τεῆς λίτομαί σε τελεσσιγάμοιο χαμεύνης,</l>
<l n="777">ποῖά σοι ὤπασεν ἕδνα τεὸς Διόνυσος ἀκοίτης;</l>
<l n="778">μή σοι νεβρίδα δῶκε, τεῆς αὐτάγγελον εὐνῆς;</l>
<l n="779">μή σοι χάλκεα ῥόπτρα τεῶν πόρε παίγνια παίδων;</l>
<l n="780">πείθομαι, ὡς πόρε θύρσον, ἀκοντιστῆρα λεόντων· </l>
<pb id="v.3.p.480"/>
<l n="781">καὶ τάχα κύμβαλα δῶκε, τά περ δονέουσι τιθῆναι</l>
<l n="782">φάρμακα νηπιάχοισι φιλοθρήνων ὀδυνάων.’</l>
<l n="783">ἔννεπε κερτομέουσα· καὶ ἔμπαλιν ᾤχετο δαίμων,</l>
<l n="784">θῆρας ὀιστεύουσα τὸ δεύτερον, ἀχνυμένη δὲ</l>
<l n="785">ἠερίοις ἀνέμοισιν ἑὰς μεθέηκε μερίμνας. </l>
<l n="786">κούρη δʼ οὐρεσίφοιτος ἀμάρτυρος ὑψόθι πέτρης</l>
<l n="787">ὀξὺ βέλος μεθέπουσα δυηπαθέος τοκετοῖο</l>
<l n="788">φρικαλέον βρύχημα λεχωίδος εἶχε λεαίνης·</l>
<l n="789">πέτραι δʼ ἀντιάχησαν· ἐρισμαράγοιο δὲ κούρης</l>
<l n="790">φθόγγου ἀμειβομένη μυκήσατο δύσθροος Ἠχώ. </l>
<l n="791">καὶ παλάμας, ἅτε πῶμα, περισφίγξασα λοχείῃ</l>
<l n="792">κλεῖε θοὴν ὠδῖνα πεπαινομένου τοκετοῖο,</l>
<l n="793">καὶ τόκον ἀρτιτέλεστον ἐρήτυεν· ἐχθομένην γὰρ</l>
<l n="794">Ἄρτεμιν οὐ μενέαινεν ἐπʼ ὠδίνεσσι καλέσσαι·</l>
<l n="795">Ἡραίας δὲ θύγατρας ἀναίνετο, μή ποτε Βάκχου </l>
<l n="796">μητρυιῆς ἅτε παῖδες ἐπιβρίσωσι λοχείῃ.</l>
<l n="797">κούρη δʼ ἀσχαλόωσα κατηφέα ῥῆξεν ἰωήν,</l>
<l n="798">νυσσομένη κέντροισιν ἀπειρώδινος ἀνάγκης·</l>
<l n="799">‘Οὕτως ἰοχέαιραν ἴδω καὶ θοῦριν Ἀθήνην,</l>
<l n="800">οὕτως ἀμφοτέρας ἐγκύμονας ὄφρα νοήσω· </l>
<l n="801">Ἄρτεμιν ὠδίνουσαν ἐλέγξατε, μαιάδες Ὧραι,</l>
<l n="802">μαρτυρίῃ τοκετοῖο, καὶ εἴπατε Τριτογενείῃ·</l>
<l n="803">ʽπ̔αρθενικὴ γλαυκῶπι, νεητόκε μῆτερ ἀμήτωρ.ʼ</l>
<l n="804">οὕτω ξυνὰ παθοῦσαν ἴδω φιλοπάρθενον Ἠχὼ</l>
<l n="805">Πανὶ παρευνηθεῖσαν ἢ ἀρχεκάκῳ Διονύσῳ. </l>
<l n="806">Ἄρτεμι, καὶ σὺ τεκοῦσα παραίφασις ἔσσεαι Αὔρης,</l>
<l n="807">θῆλυ γάλα στάζουσα λεχώιον ἄρσενι μαζῷ.’</l>
<l n="808">εἶπεν ὀδυρομένη βαρυώδυνα κέντρα λοχείης.</l>
<pb id="v.3.p.482"/>
<l n="809">καὶ τόκον ἰοχέαιρα κατέσχεθε, παιδοτόκῳ δὲ</l>
<l n="810">νύμφῃ μόχθον ὄπασσεν ἐρυκομένου τοκετοῖο. </l>
<l n="811">καὶ τελετῆς Νίκαια κυβερνήτειρα Λυαίου</l>
<l n="812">μόχθον ὀπιπεύουσα καὶ αἴσχεα λυσσάδος Αὔρης</l>
<l n="813">τοίην κρυπταδίην οἰκτίρμονα ῥήξατο φωνήν·</l>
<l n="814">‘Αὔρη ξυνὰ παθοῦσα, κινύρεο καὶ σὺ κορείην·</l>
<l n="815">γαστρὶ δὲ φόρτον ἔχουσα δυηπαθέος τοκετοῖο </l>
<l n="816">τέτλαθί μοι μετὰ λέκτρον ἔχειν καὶ κέντρα λοχείης,</l>
<l n="817">τέτλαθι καὶ βρεφέεσσιν ἀήθεα μαζὸν ὀρέξαι.</l>
<l n="818">καὶ σὺ πόθεν πίες οἶνον, ἐμῆς συλήτορα μίτρης;</l>
<l n="819">καὶ σὺ πόθεν πίες οἶνον, ἕως πέλες ἔγκυος, Αὔρη;</l>
<l n="820">καὶ σὺ πάθες, φυγόδεμνε, τά περ πάθον· ἀλλὰ καὶ αὐτὴ </l>
<l n="821">μέμφεο νυμφοκόμων ἀπατήλιον ὕπνον Ἐρώτων.</l>
<l n="822">εἷς δόλος ἀμφοτέραις γάμον ἥρμοσεν, εἶς πόσις Αὔρης</l>
<l n="823">παρθενικὴν Νίκαιαν ἐθήκατο μητέρα παίδων·</l>
<l n="824">οὐκέτι τόξον ἔχω θηροκτόνον, οὐκέτι νευρήν,</l>
<l n="825">ὡς πάρος, αὖ ἐρύω καὶ ἐγὼ βέλος· εἰμὶ δὲ δειλὴ </l>
<l n="826">ἱστοπόνος θήλεια, καὶ οὐκέτι θοῦρις Ἀμαζών.’</l>
<l n="827">ἔννεπεν οἰκτείρουσα τελεσσιγόνου πόνον Αὔρης,</l>
<l n="828">οἷά τε πειρηθεῖσα τόκου μογεροῖο καὶ αὐτή.</l>
<l n="829">Λητῴη δʼ ἀίουσα βαρυφθόγγου κτύπον Αὔρης</l>
<l n="830">ἤλυθεν αὐχήεσσα τὸ δεύτερον ἐγγύθι νύμφης· </l>
<l n="831">τειρομένην δʼ ἐρέθιζε καὶ ἴαχε κέντορι μύθῳ·</l>
<l n="832">‘Παρθένε, τίς σε τέλεσσε λεχωίδα μητέρα παίδων;</l>
<l n="833">ἡ γάμον ἀγνώσσουσα πόθεν γλάγος ἔλλαχε μαζοῦ;</l>
<l n="834">οὐκ ἴδον, οὐ πυθόμην, ὅτι παρθένος υἷα λοχεύει.</l>
<l n="835">ἦ ῥα φύσιν μετάμειψε πατὴρ ἐμός; ἦ ῥα γυναῖκες </l>
<l n="836">νόσφι γάμου τίκτουσι;σὺ γάρ, φιλοπάρθενε κούρη,</l>
<pb id="v.3.p.484"/>
<l n="837">ὠδίνεις νέα τέκνα, καὶ εἰ στυγέεις Ἀφροδίτην.</l>
<l n="838">ἦ ῥα κυβερνήτειραν ἀναγκαίου τοκετοῖο</l>
<l n="839">Ἄρτεμιν οὐ καλέουσι λεχωίδες, ὅττι σὺ μούνη</l>
<l n="840">εἰς τόκον ἀγροτέρης οὐ δεύεαι ἰοχεαίρης; </l>
<l n="841">οὐδὲ τεὸν Διόνυσον ἀμαιεύτων ἀπὸ κόλπων</l>
<l n="842">ἔδρακεν Εἰλείθυια, τεῆς ἐλάτειρα γενέθλης·</l>
<l n="843">ἀλλά μιν ἡμιτέλεστον ἐμαιώσαντο κεραυνοί.</l>
<l n="844">μὴ κοτέῃς, ὅτι παῖδας ἐνὶ σκοπέλοισι λοχεύεις·</l>
<l n="845">ᾗ σκοπέλων βασίλεια τόκου πειρήσατο Ῥείη· </l>
<l n="846">τίς νέμεσίς ποτε τοῦτο; κατʼ οὔρεα τέκνα λοχεύεις,</l>
<l n="847">ὡς δάμαρ οὐρεσίφοιτος ὀρεσσινόμου Διονύσου.’</l>
<l n="848">ἔννεπε· καὶ κοτέουσα λεχωιὰς ἄχνυτο νύμφη</l>
<l n="849">Ἄρτεμιν αἰδομένη καὶ ἐν ἄλγεσιν. ἆ μέγα δειλή,</l>
<l n="850">ἐγγὺς ἔην τοκετοῖο καὶ ἤθελε παρθένος εἶναι. </l>
<l n="851">καὶ βρέφος εἰς φάος ἦλθε θοώτερον· Ἀρτέμιδος γὰρ</l>
<l n="852">φθεγγομένης ἔτι μῦθον ἀκοντιστῆρα λοχείης</l>
<l n="853">διπλόος αὐτοκέλευστος ἐμαιώθη τόκος Αὔρης</l>
<l n="854">λυομένης ὠδῖνος, ὅθεν διδύμων ἀπὸ παίδων</l>
<l n="855">Δίνδυμον ὑψικάρηνον ὄρος κικλήσκετο Ῥείης. </l>
<l n="856">καὶ θεὸς ἀθρήσασα νέην εὔπαιδα γενέθλην</l>
<l n="857">τοῖον ἔπος παλίνορσος ἀμοιβαίῃ φάτο φωνῇ·</l>
<l n="858">‘Μαῖα, γυνὴ μονιή, διδυμητόκε δύσγαμε νύμφη,</l>
<l n="859">υἱάσι μαζὸν ὄρεξον ἀήθεα, παρθένε μήτηρ·</l>
<l n="860">παππάζει σέο κοῦρος ἀπαιτίζων σε τοκῆα· </l>
<l n="861">εἰπὲ δὲ σοῖς τεκέεσσι τεὸν λαθραῖον ἀκοίτην.</l>
<l n="862">Ἄρτεμις οὐ γάμον οἶδε, καὶ οὐ τρέφεν υἱέα μαζῷ·</l>
<l n="863">σὸν λέχος οὔρεα ταῦτα, καὶ ἠθάδος ἀντὶ χιτῶνος</l>
<l n="864">σπάργανα σῶν βρεφέων πολυδαίδαλα δέρματα νεβρῶν.’</l>
<l n="865">εἶπε, καὶ ὠκυπέδιλος ἐδύσατο δάσκιον ὕλην. </l>
<pb id="v.3.p.486"/>
<l n="866">καὶ καλέσας Νίκαιαν ἑὴν Κυβεληίδα νύμφην,</l>
<l n="867">μεμφομένην ἔτι λέκτρα λεχωίδα δείκνυεν Αὔρην</l>
<l n="868">μειδιόων Διόνυσος· ἐρημονόμοιο δὲ κούρης</l>
<l n="869">ἀρτιγάμοις ἀγόρευεν ἐπαυχήσας ὑμεναίοις·</l>
<l n="870">‘Ἄρτι μόγις, Νίκαια, παραίφασιν εὗρες Ἐρώτων· </l>
<l n="871">ἄρτι πάλιν Διόνυσος ἐπίκλοπον ἤνυσεν εὐνήν,</l>
<l n="872">παρθενικῆς δʼ ἑτέρης γάμον ἥρπασεν· ἐν δὲ κολώναις</l>
<l n="873">ἡ πρὶν ἀλυσκάζουσα καὶ οὔνομα μοῦνον Ἐρώτων</l>
<l n="874">σοῖς θαλάμοις τύπον ἶσον ὀρεστιὰς ἔδρακεν Αὔρη.</l>
<l n="875">οὐ μούνη γλυκὺν ὕπνον ἐδέξαο πομπὸν Ἐρώτων, </l>
<l n="876">οὐ μούνη πίες οἶνον ἐπίκλοπον ἅρπαγα μίτρης·</l>
<l n="877">ἀλλὰ νέης ἄγνωστος ἀνοιγομένης ἀπὸ πηγῆς</l>
<l n="878">νυμφοκόμος πάλιν οἶνος ἀνέβλυε, καὶ πίεν Αὔρη.</l>
<l n="879">ἀλλὰ βέλος δεδαυῖαν ἀναγκαίου τοκετοῖο,</l>
<l n="880">πρὸς Τελετῆς λίτομαί σε, χοροπλεκέος σέο κούρης, </l>
<l n="881">σπεῦσον ἀερτάζειν ἐμὸν υἱέα, μή μιν ὀλέσσῃ</l>
<l n="882">τολμηραῖς παλάμῃσιν ἐμὴ δυσμήχανος Αὔρη·</l>
<l n="883">οἶδα γάρ, ὡς διδύμων βρεφέων ἔνα παῖδα δαμάσσει</l>
<l n="884">ἄσχετα λυσσώουσα· σὺ δὲ χραίσμησον Ἰάκχῳ·</l>
<l n="885">ἔσσο φύλαξ ὠδῖνος ἀρείονος, ὄφρά κεν εἴη </l>
<l n="886">σὴ Τελετὴ θεράπαινα καὶ υἱέι καὶ γενετῆρι.’</l>
<l n="887">ὣς εἰπὼν παλίνορσος ἐχάζετο Βάκχος ἀγήνωρ,</l>
<l n="888">κυδιόων Φρυγίοισιν ἐπʼ ἀμφοτέροις ὑμεναίοις</l>
<l n="889">πρεσβυτέρης ἀλόχοιο καἰ ὁπλοτέρης περὶ νύμφης.</l>
<l n="890">καὶ βαρὺ πένθος ἔχουσα τελεσσιτόκῳ παρὰ πέτρῃ, </l>
<l n="891">παῖδας ἐλαφρίζουσα, λεχωιὰς ἴαχε μήτηρ·</l>
<l n="892">‘ἠερόθεν γάμος οὗτος· ἐμὸν γόνον ἠέρι ῥίψω·</l>
<l n="893">νυμφεύθην ἀνέμοισι καὶ οὐ βροτέην ἴδον εὐνήν,</l>
<l n="894">αὔρης δʼ εἰς ὑμέναιον ἐπώνυμοι ἤλυθον αὖραι·</l>
<l n="895">καὶ λοχίας ἐχέτωσαν ἐμὰς ὠδῖνας ἀῆται. </l>
<l n="896">ἔρρετέ μοι, νέα τέκνα δολορραφέος γενετῆρος,</l>
<pb id="v.3.p.488"/>
<l n="897">ὑμέας οὐκ ἐλόχευσα· τί μοι κακὰ θηλυτεράων;</l>
<l n="898">ἀμφαδὸν ἄρτι, λέοντες, ἐλεύθεροι εἰς νομὸν ὕλης</l>
<l n="899">ἔλθετε θαρσήεντες, ὅτʼ οὐκέτι μάρναται Αὔρη·</l>
<l n="900">καὶ σκυλάκων ἑλίκωπες ἀρείονές ἐστε λαγωοί· </l>
<l n="901">θῶες, ἐμοὶ τέρπεσθε· παρʼ ἡμετέρῃ δὲ χαμεύνῃ</l>
<l n="902">πόρδαλιν ἀπτοίητον ἐπισκαίροντα νοήσω·</l>
<l n="903">ἄξατε σύννομον ἄρκτον ἀταρβέα· παιδοτόκου γὰρ</l>
<l n="904">αὔρης χαλκοχίτωνες ἐθηλύνθησαν ὀιστοί.</l>
<l n="905">αἰδέομαι μεθέπειν μετὰ παρθένον οὔνομα νύμφης, </l>
<l n="906">μὴ βριαρὸν τεκέεσσιν ἐμόν ποτε μαζὸν ὀπάσσω·</l>
<l n="907">μὴ παλάμῃ θλίψοιμι νόθον γάλα, μηδʼ ἐνὶ λόχμαις</l>
<l n="908">θηροφόνος γεγαυῖα γυνὴ φιλότεκνος ἀκούσω.’</l>
<l n="910">
<gap/> θῆκεν ὑπὸ σπήλυγγι λεχώια δεῖπνα λεαίνης· </l>
<l n="911">ἀλλὰ Διωνύσοιο νέην εὔπαιδα γενέθλην,</l>
<l n="912">πόρδαλις ὠμοβόροισι δέμας λιχμῶσα γενείοις,</l>
<l n="913">ἔμφρονα θυμὸν ἔχουσα σοφῷ μαιώσατο μαζῷ·</l>
<l n="914">θαμβαλέοι δὲ δράκοντες ἐκυκλώσαντο λοχείην</l>
<l n="915">ἰοβόλοις στομάτεσσιν, ἐπεὶ νέα τέκνα φυλάσσων </l>
<l n="916">μειλιχίους καὶ θῆρας ἐθήκατο νυμφίος Αὔρης.</l>
<l n="917">καὶ ποδὶ φοιταλέῳ Ληλαντιὰς ἄνθορε κούρη</l>
<l n="918">ἄγριον ἦθος ἔχουσα δασυστέρνοιο λεαίνης,</l>
<l n="919">ἠερίαις δʼ ἀκίχητος ἀνηκόντιζεν ἀέλλαις</l>
<l n="920">θηρείων ἕνα παῖδα διαρπάξασα γενείων· </l>
<l n="921">καὶ πάις ἀρτιλόχευτος ἐνὶ στροφάλιγγι κονίης</l>
<l n="922">ἠερόθεν προκάρηνος ἐπωλίσθησεν ἀρούρῃ·</l>
<l n="923">καί μιν ἀφαρπάξασα φίλῳ τυμβεύσατο λαιμῷ,</l>
<l n="924">δαινυμένη φίλα δεῖπνα. καὶ ἀστόργοιο τεκούσης</l>
<l n="925">ταρβαλέη τέκος ἄλλο λεχωίδος ἥρπασεν Αὔρης </l>
<l n="926">παρθένος ἰοχέαιρα, διαστείχουσα δὲ λόχμην</l>
<l n="927">παιδοκόμῳ κούφιζεν ἀήθεϊ κοῦρον ἀγοστῷ.</l>
<pb id="v.3.p.490"/>
<l n="928">καὶ Βρομίου μετὰ λέκτρα, μετὰ στροφάλιγγα λοχείης</l>
<l n="929">μῶμον ἀλυσκάζουσα γαμήλιον ἀγρότις Αὔρη,</l>
<l n="930">ἀρχαίης μεθέπουσα σέβας φιλοπάρθενον αἰδοῦς, </l>
<l n="931">Σαγγαρίου σχεδὸν ἦλθεν· ὀπισθοτόνῳ δʼ ἅμα τόξῳ</l>
<l n="932">εἰς προχοὰς ἀκόμιστον ἑὴν ἔρριψε φαρέτρην,</l>
<l n="933">καὶ βυθίῳ προκάρηνος ἐπεσκίρτησε ῥεέθρῳ</l>
<l n="934">ὄμμασιν αἰδομένοισιν ἀναινομένη φάος Ἠοῦς,</l>
<l n="935">καὶ ῥοθίοις ποταμοῖο καλύπτετο· τὴν δὲ Κρονίων </l>
<l n="936">εἰς κρήνην μετάμειψεν· ὀρεσσιχύτοιο δὲ πηγῆς</l>
<l n="937">μαζοὶ κρουνὸς ἔην, προχοὴ δέμας, ἄνθεα χαῖται,</l>
<l n="938">καὶ κέρας ἔπλετο τόξον ἐυκραίρου ποταμοῖο</l>
<l n="939">ταυροφυές, καὶ σχοῖνος ἀμειβομένη πέλε νευρή,</l>
<l n="940">καὶ δόνακες γεγαῶτες ἐπερροίζησαν ὀιστοί, </l>
<l n="941">καὶ βυθὸν ἰλυόεντα διεσσυμένη ποταμοῖο</l>
<l n="942">εἰς γλαφυρὸν κευθμῶνα χυτὴ κελάρυζε φαρέτρη.</l>
<l n="943">καὶ χόλον ἰοχέαιρα κατεύνασεν· ἀμφὶ δὲ λόχμῃ</l>
<l n="944">ἴχνια μαστεύουσα φιλοσκοπέλοιο Λυαίου</l>
<l n="945">ἤιεν, ἀρτιλόχευτον ἀειρομένη βρέφος Αὔρης, </l>
<l n="946">πήχεϊ κουφίζουσα νόθον βάρος· αἰδομένη δὲ</l>
<l n="947">ὤπασεν ἄρσενα παῖδα κασιγνήτῳ Διονύσῳ.</l>
<l n="948">Νικαίῃ δʼ ἑὸν υἷα πατὴρ πόρε, μαιάδι νύμφῃ·</l>
<l n="949">ἡ δέ μιν ἠέρταζε, καὶ ἀκροτάτης ἀπὸ θηλῆς</l>
<l n="950">παιδοκόμων θλίβουσα φερέσβιον ἰκμάδα μαζῶν </l>
<l n="951">κοῦρον ἀνηέξησε. λαβὼν δέ μιν ὑψόθι δίφρου</l>
<l n="952">νήπιον εἰσέτι Βάκχον ἐπώνυμον υἷα τοκῆος</l>
<l n="953">Ἀτθίδι μυστιπόλῳ παρακάτθετο Βάκχος Ἀθήνῃ,</l>
<l n="954">εὔια παππάζοντα· θεὰ δέ μιν ἔνδοθι νηοῦ</l>
<l n="955">Παλλὰς ἀνυμφεύτῳ θεοδέγμονι δέξατο κόλπῳ· </l>
<l n="956">παιδὶ δὲ μαζὸν ὄρεξε, τὸν ἔσπασε μοῦνος Ἐρεχθεύς,</l>
<l n="957">αὐτοχύτῳ στάζοντα νόθον γλάγος ὄμφακι μαζῷ.</l>
<pb id="v.3.p.492"/>
<l n="958">καί μιν Ἐλευσινίῃσι θεὰ παρακάτθετο Βάκχαις·</l>
<l n="959">ἀμφὶ δὲ κοῦρον Ἴακχον ἐκυκλώσαντο χορείῃ</l>
<l n="960">νύμφαι κισσοφόροι Μαραθωνίδες, ἀρτιτόκῳ δὲ </l>
<l n="961">δαίμονι νυκτιχόρευτον ἐκούφισαν Ἀτθίδα πεύκην·</l>
<l n="962">καὶ θεὸν ἱλάσκοντο μεθʼ υἱέα Περσεφονείης,</l>
<l n="963">καὶ Σεμέλης μετὰ παῖδα, θυηπολίας δὲ Λυαίῳ</l>
<l n="964">ὀψιγόνῳ στήσαντο καὶ ἀρχεγόνῳ Διονύσῳ,</l>
<l n="965">καὶ τριτάτῳ νέον ὕμνον ἐπεσμαράγησαν Ἰάκχῳ. </l>
<l n="966">καὶ τελεταῖς τρισσῇσιν ἐβακχεύθησαν Ἀθῆναι·</l>
<l n="967">καὶ χορὸν ὀψιτέλεστον ἀνεκρούσαντο πολῖται</l>
<l n="968">Ζαγρέα κυδαίνοντες ἅμα Βρομίῳ καὶ Ἰάκχῳ.</l>
<l n="969">οὐδὲ Κυδωναίων ἐπελήσατο Βάκχος Ἐρώτων,</l>
<l n="970">ἀλλὰ καὶ ὀλλυμένης προτέρης ἐμνήσατο νύμφης· </l>
<l n="971">καὶ Στέφανον περίκυκλον ἀποιχομένης Ἀριάδνης</l>
<l n="972">μάρτυν ἑῆς φιλότητος ἀνεστήριξεν Ὀλύμπῳ,</l>
<l n="973">ἄγγελον οὐ λήγοντα φιλοστεφάνων ὑμεναίων.</l>
<l n="974">καὶ θεὸς ἀμπελόεις πατρώιον αἰθέρα βαίνων</l>
<l n="975">πατρὶ σὺν εὐώδινι μιῆς ἔψαυσε τραπέζης, </l>
<l n="976">καὶ βροτέην μετὰ δαῖτα, μετὰ προτέρην χύσιν οἴνου</l>
<l n="977">οὐράνιον πίε νέκταρ ἀρειοτέροισι κυπέλλοις,</l>
<l n="978">σύνθρονος Ἀπόλλωνι, συνέστιος υἱέι Μαίης.</l>
</div1>
</body>
</text>
</TEI.2>
