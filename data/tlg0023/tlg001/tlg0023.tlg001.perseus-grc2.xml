<?xml version="1.0" encoding="UTF-8"?>
<?xml-model href="http://www.stoa.org/epidoc/schema/latest/tei-epidoc.rng" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0">
<teiHeader xml:lang="eng">
<fileDesc>
<titleStmt>
<title xml:lang="lat">Halieutica</title>
<author>Oppian</author>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Bridget Almas</name>
<name>Lisa Cerrato</name>
<name>Rashmi Singhal</name>    
</respStmt>
<funder n="org:Google">Google Digital Humanities Awards Program</funder>
</titleStmt>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
    <date type="release">2011-01-24</date>
</publicationStmt>
<notesStmt>
<note resp="ed" place="unspecified" anchored="true"/>
</notesStmt>
<sourceDesc>
<biblStruct>
<monogr>
<author>Oppian</author>
<editor role="editor">A. W. Mair</editor>
<title>Oppian, Colluthus, Tryphiodorus with an English Translation by A.W. Mair</title>
<imprint>
<publisher>London, William Heinemann, Ltd.; New York: G.P. Putnam's Sons</publisher>
<date>1928</date>
</imprint>
</monogr>
    <ref target="https://archive.org/stream/oppiancolluthust00oppiuoft#page/200/mode/2up">The Internet Archive</ref>
</biblStruct>
</sourceDesc>
</fileDesc>
<encodingDesc>
    <!-- <refsDecl doctype="TEI.2">
<state unit="book" delim="."/>
<state unit="line"/>
</refsDecl> -->
    <refsDecl n="CTS">
        <cRefPattern n="book" matchPattern="(.+)" replacementPattern="#xpath(/tei:TEI/tei:text/tei:body/tei:div/tei:div[@n='$1'])">
        <p>This pointer pattern extracts books</p>
    </cRefPattern>
    </refsDecl>
</encodingDesc>
<encodingDesc>
<editorialDecl><correction>
<p>Substantial proofreading contributed by Bill Thayer.</p>
</correction></editorialDecl>
<p>The rend="displayNum" attribute on the lb tags is used to indicate that line numbers on the line breaks are intended for display</p>
</encodingDesc>
<profileDesc>
<langUsage>
<language ident="grc">Greek</language>
<language ident="lat">Latin</language>
    <language ident="eng">English</language>    
</langUsage>
</profileDesc>
<revisionDesc>
    <change who="Lia Hanhardt" when="2018-07-03">CTS and EpiDoc conversion</change>
</revisionDesc>
</teiHeader>
<text>
<body>
    <div type="edition" n="urn:cts:greekLit:tlg0023.tlg001.perseus-grc2" xml:lang="grc">
<div type="textpart" subtype="book" n="1">
<pb xml:id="p.200"/>
<l n="1">ἔθνεά τοι πόντοιο πολυσπερέας τε φάλαγγας</l>
<l n="2">παντοίων νεπόδων, πλωτὸν γένος Ἀμφιτρίτης,</l>
<l n="3">ἐξερέω, γαίης ὕπατον κράτος, Ἀντωνῖνε·</l>
<l n="4">ὅσσα τε κυματόεσσαν ἔχει χύσιν, ᾗχί θʼ ἕκαστα</l>
<l n="5">ἐννέμεται, διερούς τε γάμους διεράς τε γενέθλας </l>
<l n="6">καὶ βίον ἰχθυόεντα καὶ ἔχθεα καὶ φιλότητας</l>
<l n="7">καὶ βουλάς, ἁλίης τε πολύτροπα δήνεα τέχνης</l>
<l n="8">κερδαλέης, ὅσα φῶτες ἐπʼ ἰχθύσι μητίσαντο</l>
<l n="9">ἀφράστοις· ἀΐδηλον ἐπιπλώουσι θάλασσαν</l>
<l n="10">τολμηρῇ κραδίῃ, κατὰ δʼ ἔδρακον οὐκ ἐπίοπτα </l>
<l n="11">βένθεα καὶ τέχνῃσιν ἁλὸς διὰ μέτρα δάσαντο</l>
<l n="12">δαιμόνιοι. χλούνην μὲν ὀρίτροφον ἠδὲ καὶ ἄρκτον</l>
<l n="13">θηρητὴρ ὁράᾳ τε καὶ ἀντιόωντα δοκεύει</l>
<l n="14">ἀμφαδίην, ἕκαθέν τε βαλεῖν σχεδόθεν τε δαμάσσαι·</l>
<l n="15">ἄμφω δʼ ἀσφαλέως γαίης ἔπι θήρ τε καὶ ἀνὴρ </l>
<l n="16">μάρνανται, σκύλακες δὲ συνέμποροι ἡγεμονῆες</l>
<l n="17">κνώδαλα σημαίνουσι καὶ ἰθύνουσιν ἄνακτας</l>
<l n="18">εὐνὴν εἰς αὐτὴν καὶ ἀρηγόνες ἐγγὺς ἕπονται.</l>
<l n="19">οὐδʼ ἄρα τοῖς οὐ χεῖμα τόσον δέος, οὐ μὲν ὀπώρη</l>
<l n="20">φλέγμα φέρει· πολλαὶ γὰρ ἐπακτήρων ἀλεωραὶ </l>
<l n="21">λόχμαι τε σκιεραὶ καὶ δειράδες ἄντρα τε πέτρης</l>
<l n="22">αὐτορόφου· πολλοὶ δὲ τιταινόμενοι κατʼ ὄρεσφιν</l>
<l n="23">ἀργύρεοι ποταμοί, δίψης ἄκος ἠδὲ λοετρῶν</l>
<pb xml:id="p.202"/>
<l n="24">ἀέναοι ταμίαι· παρὰ δὲ χλοάουσι ῥέεθροις</l>
<l n="25">ποῖαί τε χθαμαλαί, μαλακὴ κλίσις ὕπνον ἑλέσθαι </l>
<l n="26">εὔδιον ἐκ καμάτοιο, καὶ ὥρια δόρπα πάσασθαι</l>
<l n="27">ὕλης ἀγρονόμοιο, τά τʼ οὔρεσι πολλὰ φύονται.</l>
<l n="28">τερπωλὴ δʼ ἕπεται θήρῃ πλέον ἠέ περ ἱδρώς.</l>
<l n="29">ὅσσοι δʼ οἰωνοῖσιν ἐφοπλίζονται ὄλεθρον,</l>
<l n="30">ῥηϊδίη καὶ τοῖσι πέλει καὶ ὑπόψιος ἄγρη· </l>
<l n="31">τοὺς μὲν γὰρ κνώσσοντας ἐληΐσσαντο καλιῆς</l>
<l n="32">κρύβδην· τοὺς δὲ δόναξιν ὑπέσπασαν ἰξοφόροισιν·</l>
<l n="33">οἱ δὲ τανυπλέκτοισιν ἐν ἕρκεσιν ἤριπον αὐτοὶ</l>
<l n="34">εὐνῆς χρηΐζοντες, ἀτερπέα δʼ αὖλιν ἔκυρσαν.</l>
<l n="35">τλησιπόνοις δʼ ἁλιεῦσιν ἀτέκμαρτοι μὲν ἄεθλοι, </l>
<l n="36">ἐλπὶς δʼ οὐ σταθερὴ σαίνει φρένας ἠΰτʼ ὄνειρος·</l>
<l n="37">οὐ γὰρ ἀκινήτου γαίης ὕπερ ἀθλεύουσιν,</l>
<l n="38">ἀλλʼ αἰεὶ κρυερῷ τε καὶ ἄσχετα μαργαίνοντι</l>
<l n="39">ὕδατι συμφορέονται, ὃ καὶ γαίηθεν ἰδέσθαι</l>
<l n="40">δεῖμα φέρει καὶ μοῦνον ἐν ὄμμασι πειρήσασθαι· </l>
<l n="41">δούρασι δʼ ἐν βαιοῖσιν ἀελλάων θεράποντες</l>
<l n="42">πλαζόμενοι, καὶ θυμὸν ἐν οἴδμασιν αἰὲν ἔχοντες,</l>
<l n="43">αἰεὶ μὲν νεφέλην ἰοειδέα παπταίνουσιν,</l>
<l n="44">αἰεὶ δὲ τρομέουσι μελαινόμενον πόρον ἅλμης·</l>
<l n="45">οὐδέ τι φοιταλέων ἀνέμων σκέπας, οὐδέ τινʼ ὄμβρων </l>
<l n="46">ἀλκήν, οὐ πυρὸς ἄλκαρ ὀπωρινοῖο φέρονται.</l>
<l n="47">πρὸς δʼ ἔτι καὶ βλοσυρῆς δυσδερκέα δείματα λίμνης</l>
<l n="48">κήτεα πεφρίκασι, τά τε σφίσιν ἀντιόωσιν,</l>
<l n="49">εὖτʼ ἂν ὑποβρυχίης ἄδυτον περόωσι θαλάσσης·</l>
<l n="50">οὐ μέν τις σκυλάκων ἁλίην ὁδὸν ἡγεμονεύει </l>
<pb xml:id="p.204"/>
<l n="51">ἰχθυβόλοις· ἴχνη γὰρ ἀείδελα νηχομένοισιν·</l>
<l n="52">οὐδʼ οἵ γʼ εἰσορόωσιν ὅπῃ σχεδὸν ἵξεται ἄγρης</l>
<l n="53">ἀντιάσας, οὐ γάρ τι μίην ὁδὸν ἔρχεται, ἰχθύς·</l>
<l n="54">θριξὶ δʼ ἐν ἠπεδανοῖσι παλιγνάμπτοιό τε χαλκοῦ</l>
<l n="55">χείλεσι καὶ δονάκεσσι λίνοισί τε κάρτος ἔχουσιν. </l>
<l n="56">οὐ μὴν τερπωλῆς ἀπολείπεαι, αἴ κʼ ἐθέλῃσθα</l>
<l n="57">τέρπεσθαι, γλυκερὴ δὲ πέλει βασιλήϊος ἄγρη.</l>
<l n="58">νῆα μὲν εὐγόμφωτον, ἐΰζυγον, ἔξοχα κούφην,</l>
<l n="59">αἰζηοὶ κώπῃσιν ἐπειγομένῃς ἐλόωσι,</l>
<l n="60">νῶτον ἁλὸς θείνοντες· ὁ δʼ ἐν πρύμνῃσιν ἄριστος </l>
<l n="61">ἰθυντὴρ ἀλίαστον ἄγει καὶ ἀμεμφέα νῆα</l>
<l n="62">χῶρον ἐς εὐρύαλόν τε καὶ εὔδια πορφύροντα·</l>
<l n="63">ἔνθα δὲ δαιτυμόνων νεπόδων ἀπερείσια φῦλα</l>
<l n="64">φέρβεται, οὓς θεράποντες ἀεὶ κομέουσιν, ἐδωδῇ</l>
<l n="65">πολλῇ πιαίνοντες, ἑτοιμότατον χορὸν ἄγρης </l>
<l n="66">σοί τε, μάκαρ, καὶ παιδὶ μεγαυχέϊ, πώεα θήρης.</l>
<l n="67">αὐτίκα γὰρ χειρὸς μὲν ἐΰπλοκον εἰς ἅλα πέμπεις</l>
<l n="68">ὁρμιήν, ὁ δὲ ῥίμφα γένυν κατεδέξατο χαλκοῦ</l>
<l n="69">ἰχθὺς ἀντιάσας, τάχα δʼ ἕλκεται ἐκ βασιλῆος</l>
<l n="70">οὐκ ἀέκων, σέο δʼ ἦτορ ἰαίνεται, ὄρχαμε γαίης· </l>
<l n="71">πολλὴ γὰρ βλεφάροισι καὶ ἐν φρεσὶ τέρψις ἰδέσθαι</l>
<l n="72">παλλόμενον καὶ ἑλισσόμενον πεπεδημένον ἰχθύν.</l>
<l n="73">ἀλλά μοι ἱλήκοις μὲν ἁλὸς πόρῳ ἐμβασιλεύων</l>
<pb xml:id="p.206"/>
<l n="74">εὐρυμέδων Κρονίδης γαιηόχος, ἠδὲ Θάλασσα</l>
<l n="75">αὐτή, καὶ ναετῆρες ἐριγδούποιο θαλάσσης </l>
<l n="76">δαίμονες, ὑμετέρας τʼ ἀγέλας καὶ ἁλίτροφα φῦλα</l>
<l n="77">εἰπέμεν αἰνήσαιτε· σὺ δʼ ἰθύνειας ἕκαστα,</l>
<l n="78">πότνα Θεά, καὶ πατρὶ καὶ υἱέϊ παμβασιλῆος</l>
<l n="79">θυμήρη τάδε δῶρα τεῆς πόρσυνον ἀοιδῆς.</l>
<l n="80">μυρία μὲν δὴ φῦλα καὶ ἄκριτα βένθεσι πόντου </l>
<l n="81">ἐμφέρεται πλώοντα· τὰ δʼ οὔ κέ τις ἐξονομήναι</l>
<l n="82">ἀτρεκέως· οὐ γάρ τις ἐφίκετο τέρμα θαλάσσης·</l>
<l n="83">ἀλλὰ τριηκοσίων ὀργυιῶν ἄχρι μάλιστα</l>
<l n="84">ἀνέρες ἴσασίν τε καὶ ἔδρακον Ἀμφιτρίτην.</l>
<l n="85">πολλὰ δʼ (ἀπειρεσίη γὰρ ἀμετροβαθής τε θάλασσα)</l>
<l n="86">κέκρυπται, τά κεν οὔ τις ἀείδελα μυθήσαιτο</l>
<l n="87">θνητὸς ἐών· ὀλίγος δὲ νόος μερόπεσσι καὶ ἀλκή.</l>
<l n="88">οὐ μὲν γὰρ γαίης πολυμήτορος ἔλπομαι ἅλμην</l>
<l n="89">παυροτέρας ἀγέλας οὔτʼ ἔθνεα μείονα φέρβειν.</l>
<l n="90">ἀλλʼ εἴτʼ ἀμφήριστος ἐν ἀμφοτέρῃσι γενέθλη </l>
<l n="91">εἴθʼ ἑτέρη προβέβηκε, θεοὶ σάφα τεκμαίρονται,</l>
<l n="92">ἡμεῖς δʼ ἀνδρομέοισι νοήμασι μέτρα φέροιμεν.</l>
<l n="93">ἰχθύσι μὲν γενεή τε καὶ ἤθεα καὶ πόρος ἅλμης</l>
<l n="94">κέκριται, οὐδέ τι πᾶσι νομαὶ νεπόδεσσιν ὁμοῖαι·</l>
<l n="95">οἱ μὲν γὰρ χθαμαλοῖσι παρʼ αἰγιαλοῖσι νέμονται, </l>
<l n="96">ψάμμον ἐρεπτόμενοι καὶ ὅσʼ ἐν ψαμάθοισι φύονται,</l>
<l n="97">ἵπποι κόκκυγές τε θοοὶ ξανθοί τʼ ἐρυθῖνοι</l>
<pb xml:id="p.208"/>
<l n="98">καὶ κίθαροι καὶ τρίγλα καὶ ἀδρανέες μελάνουροι</l>
<l n="99">τραχούρων τʼ ἀγέλαι βούγλωσσά τε καὶ πλατύουροι</l>
<l n="100">ταινίαι ἀβληχραὶ καὶ μορμύρος, αἰόλος ἰχθύς, </l>
<l n="101">σκόμβροι κυπρῖνοί τε καὶ οἳ φίλοι αἰγιαλοῖσιν.</l>
<l n="102">ἄλλοι δʼ αὖ πηλοῖσι καὶ ἐν τενάγεσσι θαλάσσης</l>
<pb xml:id="p.210"/>
<l n="103">φέρβονται, βατίδες τε βοῶν θʼ ὑπέροπλα γένεθλα</l>
<l n="104">τρυγών τʼ ἀργαλέη καὶ ἐτήτυμον οὔνομα νάρκη,</l>
<l n="105">ψῆτται καλλαρίαι καὶ τριγλίδες ἔργα τʼ ὀνίσκων </l>
<l n="106">σαῦροί τε σκέπανοί τε καὶ ὅσσʼ ἐνιτέτροφε πηλοῖς.</l>
<l n="107">θῖνα δʼ ἀνὰ πρασόεσσαν ὑπὸ χλοεραῖς βοτάνῃσι</l>
<l n="108">βόσκονται μαινῖδες ἰδὲ τράγοι ἠδʼ ἀθερῖναι</l>
<pb xml:id="p.212"/>
<l n="109">καὶ σμαρίδες καὶ βλέννος ἰδὲ σπάροι ἀμφότεροί τε</l>
<l n="110">βῶκες ὅσοις τʼ ἄλλοισι φίλον πράσον ἀμφινέμεσθαι. </l>
<l n="111">Κεστρέες αὖ κέφαλοί τε, δικαιότατον γένος ἅλμης,</l>
<l n="112">λάβρακές τʼ ἀμίαι τε θρασύφρονες ἠδὲ χρέμητες</l>
<l n="113">πηλαμύδες γόγγροι τε καὶ ὃν καλέουσιν ὄλισθον</l>
<l n="114">γείτονα ναιετάουσιν ἀεὶ ποταμοῖσι θάλασσαν</l>
<l n="115">ἢ λίμναις, ὅθι λαρὸν ὕδωρ μεταπαύεται ἅλμης, </l>
<l n="116">πολλή τε πρόχυσις συμβάλλεται ἰλυόεσσα,</l>
<l n="117">ἑλκομένη δίνῃσιν ἀπὸ χθονός· ἔνθα νέμονται</l>
<l n="118">φορβὴν ἱμερτὴν γλυκερῇ θʼ ἁλὶ πιαίνονται.</l>
<l n="119">λάβραξ δʼ οὐδʼ αὐτῶν ποταμῶν ἀπολείπεται ἔξω,</l>
<pb xml:id="p.214"/>
<l n="120">ἐκ δʼ ἁλὸς ἐς προχοὰς ἀνανήχεται· ἐγχέλυες δὲ </l>
<l n="121">ἐκ ποταμῶν πλαταμῶσιν ἐνιχρίμπτουσι θαλάσσης.</l>
<l n="122">πέτραι δʼ ἀμφίαλοι πολυειδέες· αἱ μὲν ἔασι</l>
<l n="123">φύκεσι μυδαλέαι, περὶ δὲ μνία πολλὰ πέφυκε·</l>
<l n="124">τὰς ἦτοι πέρκαι καὶ ἰουλίδες ἀμφί τε χάννοι</l>
<l n="125">φέρβονται σάλπαι τε μετὰ σφίσιν αἰολόνωτοι </l>
<l n="126">καὶ κίχλαι ῥαδιναὶ καὶ φυκίδες οὕς θʼ<note place="unspecified" anchored="true" xml:lang="eng"><foreign xml:lang="grc">ἅς θ᾽</foreign> MSS. And schol.</note> ἁλιῆες</l>
<l n="127">ἀνδρὸς ἐπωνυμίην θηλύφρονος ηὐδάξαντο.</l>
<l n="128">ἄλλαι δὲ χθαμαλαὶ ψαμαθώδεος ἄγχι θαλάσσης</l>
<l n="129">λεπράδες, ἅς κίρρις τε σύαινά τε καὶ βασιλίσκοι</l>
<l n="130">ἐν δὲ μύλοι τρίγλης τε ῥοδόχροα φῦλα νέμονται. </l>
<l n="131">ἄλλαι δʼ αὖ ποιῇσιν ἐπίχλοοι ὑγρὰ μέτωπα</l>
<pb xml:id="p.216"/>
<l n="132">πέτραι σαργὸν ἔχουσιν ἐφέστιον ἠδὲ σκίαιναν</l>
<l n="133">χαλκέα καὶ κορακῖνον ἐπώνυμον αἴθοπι χροιῇ,</l>
<l n="134">καὶ σκάρον, ὃς δὴ μοῦνος ἐν ἰχθύσι πᾶσιν ἀναύδοις</l>
<l n="135">φθέγγεται ἰκμαλέην λαλαγὴν καὶ μοῦνος ἐδητὺν </l>
<l n="136">ἄψορρον προΐησιν ἀνὰ στόμα, δεύτερον αὖτις</l>
<l n="137">δαινύμενος, μήλοισιν ἀναπτύσσων ἴσα φορβήν.</l>
<l n="138">Ὅσσαι δʼ αὖ χήμῃσι περίπλεοι ἢ λεπάδεσσιν,</l>
<l n="139">ἐν δέ σφιν θαλάμαι τε καὶ αὔλια δύμεναι ἰχθῦς,</l>
<l n="140">τῇσι δὲ καὶ φάγροι καὶ ἀναιδέες ἀγριόφαγροι </l>
<l n="141">κέρκουροί τε μένουσι καὶ ὀψοφάγοι καὶ ἀνιγραὶ</l>
<pb xml:id="p.218"/>
<l n="142">μύραιναι σαῦροί τε καὶ ὀψιμόρων γένος ὀρφῶν,</l>
<l n="143">οἳ πάντων περίαλλα κατὰ χθόνα δηθύνουσι</l>
<l n="144">ζωοὶ καὶ τμηθέντες ἔτι σπαίρουσι σιδήρῳ.</l>
<l n="145">ἄλλοι δʼ ἐν βένθεσσιν ὑπόβρυχα μιμνάζουσι </l>
<l n="146">φωλειοῖς, πρόβατόν τε καὶ ἥπατοι ἠδὲ πρέποντες,</l>
<l n="147">ἴφθιμοι μεγάλοι τε φυήν, νωθροὶ δὲ κέλευθα</l>
<l n="148">εἱλεῦνται· τὸ καὶ οὔποθʼ ἑὴν λείπουσι χαράδρην,</l>
<l n="149">ἀλλʼ αὐτοῦ λοχόωσι παραὶ μυχόν, ὅς κε πελάσσῃ,</l>
<l n="150">χειροτέροις ἀΐδηλον ἐπʼ ἰχθύσι πότμον ἄγοντες· </l>
<l n="151">ἐν καὶ ὄνος κείνοις ἐναρίθμιος, ὅς περὶ πάντων</l>
<l n="152">πτήσσει ὀπωρινοῖο κυνὸς δριμεῖαν ὁμοκλήν,</l>
<pb xml:id="p.220"/>
<l n="153">μίμνει δʼ ἐγκαταδὺς σκότιον μυχόν, οὐδὲ πάροιθεν</l>
<l n="154">ἔρχεται, ὅσσον ἄησιν ἐπὶ χρόνον ἄγριος ἀστήρ.</l>
<l n="155">ἔστι δέ τις πέτρῃσιν ἁλικλύστοισι μεμηλώς, </l>
<l n="156">ξανθὸς ἰδεῖν, κεστρεῦσι φυὴν ἐναλίγκιος ἰχθύς,</l>
<l n="157">τὸν μερόπων ἕτεροι μὲν ἐπικλείουσιν ἄδωνιν,</l>
<l n="158">ἄλλοι δʼ ἐξώκοιτον ἐφήμισαν, οὕνεκα κοίτας</l>
<l n="159">ἐκτὸς ἁλὸς τίθεται, μοῦνος δʼ ἐπὶ χέρσον ἀμείβει,</l>
<l n="160">ὅσσοι γε βράγχη, στόματος πτύχας, ἀμφὶς ἔχουσιν. </l>
<l n="161">εὖτε γὰρ εὐνήσῃ χαροπῆς ἁλὸς ἔργα γαλήνη,</l>
<l n="162">αὐτὰρ ὅ γʼ ἐσσυμένοισι συνορμηθεὶς ῥοθίοισι,</l>
<l n="163">πέτραις ἀμφιταθεὶς ἀμπαύεται εὔδιον ὕπνον.</l>
<l n="164">ὀρνίθων δʼ ἁλίων τρομέει γένος, οἵ οἱ ἔασι</l>
<l n="165">δυσμενέες· τῶν ἤν τινʼ ἐσαθρήσῃ πελάσαντα, </l>
<l n="166">πάλλεται ὀρχηστῆρι πανείκελος, ὄφρα ἑ πόντου</l>
<l n="167">προπροκυλινδόμενον σπιλάδων ἄπο χεῦμα σαώσῃ.</l>
<l n="168">οἱ δὲ καὶ ἐν πέτρῃσι καὶ ἐν ψαμάθοισι νέμονται,</l>
<pb xml:id="p.222"/>
<l n="169">ἀγλαΐῃ χρύσοφρυς ἐπώνυμος ἠδὲ δράκοντες</l>
<l n="170">σῖμοί τε γλαῦκοί τε καὶ ἀλκησταὶ συνόδοντες, </l>
<l n="171">σκορπίος ἀϊκτήρ, δίδυμον γένος, ἀμφότεραί τε</l>
<l n="172">σφύραιναι δολιχαὶ ῥαφίδες θʼ ἅμα τῇσιν ἀραιαί·</l>
<l n="173">ἐν δὲ χάραξ κοῦφοί τε κυβιστητῆρες ἔασι</l>
<l n="174">κωβιοί· ἐν δὲ μυῶν χαλεπὸν γένος, οἳ περὶ πάντων</l>
<l n="175">θαρσαλέοι νεπόδων καί τʼ ἀνδράσιν ἀντιφέρονται, </l>
<l n="176">οὔτι τόσοι περ ἐόντες· ἐπὶ στερεῇ δὲ μάλιστα</l>
<l n="177">ῥινῷ καὶ πυκινοῖσι πεποιθότες ἔνδον ὀδοῦσι,</l>
<l n="178">ἰχθύσι καὶ μερόπεσσιν ἀρειοτέροισι μάχονται.</l>
<pb xml:id="p.224"/>
<l n="179">οἱ δʼ ἐν ἁμετρήτοισιν ἄλην πελάγεσσιν ἔχουσι,</l>
<l n="180">τηλοῦ ἀπὸ τραφερῆς οὐδʼ ᾐόσιν εἰσὶν ἑταῖροι, </l>
<l n="181">θύννοι μὲν θύνοντες, ἐν ἰχθύσιν ἔξοχοι ὁρμήν,</l>
<l n="182">κραιπνότατοι, ξιφίαι τε φερώνυμοι ἠδʼ ὑπέροπλος</l>
<l n="183">ὀρκύνων γενεὴ καὶ πρημάδες ἠδὲ κυβεῖαι,</l>
<l n="184">καὶ κολίαι σκυτάλαι τε καὶ ἱππούροιο γένεθλα.</l>
<l n="185">ἐν τοῖς καὶ κάλλιχθυς ἐπώνυμος, ἱερὸς ἰχθύς· </l>
<l n="186">ἐν κείνοις νέμεται καὶ πομπίλος, ὃν πέρι ναῦται</l>
<l n="187">ἅζονται, πομπῇ δʼ ἐπεφήμισαν οὔνομα νηῶν·</l>
<l n="188">ἔξοχα γὰρ νήεσσι γεγηθότες ὑγρὰ θεούσαις</l>
<pb xml:id="p.226"/>
<l n="189">ἕσπονται πομπῆες ὁμόστολοι, ἄλλοθεν ἄλλος</l>
<l n="190">ἀμφιπερισκαίροντες ἐΰξυγον ἅρμα θαλάσσης </l>
<l n="191">τοίχους τʼ ἀμφοτέρους περί τε πρυμναῖα χαλινὰ</l>
<l n="192">οἰήκων, ἄλλοι δὲ περὶ πρώρην ἀγέρονται·</l>
<l n="193">οὐδέ κεν αὐτόμολον κείνων πλόον, ἀλλʼ ὑπὸ δεσμῷ</l>
<l n="194">φαίης εὐγόμφοισιν ἐνισχομένους πινάκεσσιν</l>
<l n="195">ἑλκομένους ἀέκοντας ἀναγκαίῃσιν ἄγεσθαι. </l>
<l n="196">τόσσον ἔρως γλαφυρῇσιν ἐφʼ ὁλκάσιν ἑσμὸν ἀγείρει.</l>
<l n="197">οἷον δὴ βασιλῆα φερέπτολιν ἠέ τινʼ ἄνδρα</l>
<l n="198">ἀθλοφόρον, θαλλοῖσι νεοστέπτοισι κομῶντα,</l>
<l n="199">παῖδές τʼ ἠΐθεοί τε καὶ ἀνέρες ἀμφιέποντες</l>
<l n="200">ὃν δόμον εἰσανάγουσι καὶ ἀθρόοι αἰὲν ἕπονται, </l>
<l n="201">εἰσόκεν εὐερκῆ μεγάρων ὑπὲρ οὐδὸν ἀμείψῃ·</l>
<l n="202">ὣς οἵ γʼ ὠκυπόροισιν ἀεὶ νήεσσιν ἕπονται,</l>
<l n="203">ὄφρʼ οὔτις γαίης ἐλάει φόβος· ἀλλʼ ὅτε χέρσον</l>
<l n="204">φράσσωνται, τραφερὴν δὲ μέγʼ ἐχθαίρουσιν ἄρουραν,</l>
<l n="205">αὖτις ἀφορμηθέντες ἀολλέες ἠΰτε νύσσης </l>
<l n="206">πάντες ἀποθρώσκουσι καὶ οὐκέτι νηυσὶν ἕπονται.</l>
<l n="207">σῆμα τόδε πλωτῆρσιν ἐτήτυμον ἐγγύθι γαίης</l>
<l n="208">ἔμμεναι, εὖτε λιπόντας ὁμοπλωτῆρας ἴδωνται.</l>
<l n="209">πομπίλε, ναυτιλίῃσι τετιμένε, σοὶ δέ τις ἀνὴρ</l>
<l n="210">εὐκραεῖς ἀνέμων τεκμαίρεται ἐλθέμεν αὔρας· </l>
<l n="211">εὔδια γὰρ στέλλῃ τε καὶ εὔδια σήματα φαίνεις.</l>
<l n="212">καὶ μὲν δὴ πελάγεσσιν ὁμῶς ἐχενηῒς ἑταίρη·</l>
<l n="213">ἡ δʼ ἦτοι ταναὴ μὲν ἰδεῖν, μῆκος δʼ ἰσόπηχυς,</l>
<pb xml:id="p.228"/>
<l n="214">χροιὴ δʼ αἰθαλόεσσα, φυὴ δέ οἱ ἐγχελύεσσιν</l>
<l n="215">εἴδεται, ὀξὺ δέ οἱ κεφαλῆς στόμα νέρθε νένευκε </l>
<l n="216">καμπύλον, ἀγκίστρου περιηγέος εἴκελον αἰχμῇ.</l>
<l n="217">θαῦμα δʼ ὀλισθηρῆς ἐχενηΐδος ἐφράσσαντο</l>
<l n="218">ναυτίλοι· οὐ μὲν δή τις ἐνὶ φρεσὶ πιστώσαιτο</l>
<l n="219">εἰσαΐων· αἰεὶ γὰρ ἀπειρήτων νόος ἀνδρῶν</l>
<l n="220">δύσμαχος, οὐδʼ ἐθέλουσι καὶ ἀτρεκέεσσι πιθέσθαι· </l>
<l n="221">νῆα τιταινομένην ἀνέμου ζαχρηέος ὁρμῇ,</l>
<l n="222">λαίφεσι πεπταμένοισιν ἁλὸς διὰ μέτρα θέουσαν,</l>
<l n="223">ἰχθὺς ἀμφιχανὼν ὀλίγον στόμα νέρθεν ἐρύκει,</l>
<l n="224">πᾶσαν ὑποτρόπιος βεβιημένος· οὐδʼ ἔτι τέμνει</l>
<l n="225">κῦμα καὶ ἱεμένη, κατὰ δʼ ἔμπεδον ἐστήρικται, </l>
<l n="226">ἠΰτʼ ἐν ἀκλύστοισιν ἐεργομένη λιμένεσσι.</l>
<l n="227">καὶ τῆς μὲν λίνα πάντα περὶ προτόνοισι μέμυκε,</l>
<l n="228">ῥοχθεῦσιν δὲ κάλωες, ἐπημύει δὲ κεραίη,</l>
<l n="229">ῥιπῇ ἐπειγομένη, πρύμνῃ δʼ ἔπι πάντα χαλινὰ</l>
<l n="230">ἰθυντὴρ ἀνίησιν, ἐπισπέρχων ὁδὸν ἅλμης· </l>
<l n="231">ἡ δʼ οὔτʼ οἰήκων ἐμπάζεται οὔτʼ ἀνέμοισι</l>
<l n="232">πείθεται, οὐ ῥοθίοισιν ἐλαύνεται, ἀλλὰ παγεῖσα</l>
<l n="233">μίμνει τʼ οὐκ ἐθέλουσα καὶ ἐσσυμένη πεπέδηται,</l>
<l n="234">ἰχθύος οὐτιδανοῖο κατὰ στόμα ῥιζωθεῖσα·</l>
<l n="235">ναῦται δὲ τρομέουσιν, ἀείδελα δεσμὰ θαλάσσης </l>
<l n="236">δερκόμενοι καὶ θάμβος ἴσον λεύσσοντες ὀνείρῳ.</l>
<l n="237">ὡς δʼ ὅτʼ ἐνὶ ξυλόχοισιν ἀνὴρ λαιψηρὰ θέουσαν</l>
<l n="238">θηρητὴρ ἔλαφον δεδοκημένος ἄκρον ὀϊστῷ</l>
<l n="239">κῶλον ὑπὸ πτερόεντι βαλὼν ἐπέδησεν ἐρωῆς·</l>
<l n="240">ἡ δὲ καὶ ἐσσυμένη περ ἀναγκαίῃς ὀδύνῃσιν </l>
<l n="241">ἀμφιπαγεῖσʼ ἀέκουσα μένει θρασὺν ἀγρευτῆρα·</l>
<l n="242">τοίην νηΐ πέδην περιβάλλεται αἰόλος ἰχθὺς</l>
<l n="243">ἀντιάσας· τοίων δὲ φερωνυμίην λάχεν ἔργων.</l>
<pb xml:id="p.230"/>
<l n="244">Χαλκίδες αὖ θρίσσαι τε καὶ ἀβραμίδες φορέονται</l>
<l n="245">ἀθρόαι, ἄλλοτε δʼ ἄλλον ἁλὸς πόρον, ἢ περὶ πέτρας </l>
<l n="246">ἢ πελάγη, δολιχοῖσί τʼ ἐπέδραμον αἰγιαλοῖσιν,</l>
<l n="247">αἰέν ἀμειβόμεναι ξείνην ὁδὸν ἠΰτ᾽ ἀλῆται.</l>
<l n="248">Ἀνθιέων δὲ μάλιστα νομαὶ πέτρῃσι βαθείαις</l>
<l n="249">ἔμφυλοι· ταῖς δʼ οὔτι παρέστιοι αἰὲν ἔασι,</l>
<l n="250">πάντῃ δὲ πλάζονται, ὅπῃ γένυς, ἔνθα κελεύει </l>
<l n="251">γαστὴρ καὶ λαίμαργος ἔρως ἀκόρητος ἐδωδῆς·</l>
<l n="252">ἔξοχα γὰρ παρὰ πάντας ἀδηφάγος οἶστρος ἐλαύνει</l>
<l n="253">κείνους καὶ νωδόν περ ὑπὸ στόμα χῶρον ἔχοντας.</l>
<l n="254">τέσσαρα δʼ ἀνθιέων μεγακήτεα φῦλα νέμονται,</l>
<l n="255">ξανθοί τʼ ἀργεννοί τε τὸ δὲ τρίτον αἷμα<note resp="ed" place="unspecified" anchored="true" xml:lang="eng"><foreign xml:lang="grc">αἷμα· εἷμα</foreign> Koechly</note> κελαινοί· </l>
<l n="256">ἄλλους δʼ εὐωπούς τε καὶ αὐλωποὺς καλέουσιν,</l>
<l n="257">οὕνεκα τοῖς καθύπερθεν ἑλισσομένη κατὰ κύκλον</l>
<l n="258">ὀφρὺς ἠερόεσσα περίδρομος ἐστεφάνωται.</l>
<pb xml:id="p.232"/>
<l n="259">δοιοὶ δὲ σκληροῖσιν ἀρηρότα γυῖα χιτῶσι</l>
<l n="260">φραξάμενοι κόλποισιν ἐνιπλώουσι θαλάσσης, </l>
<l n="261">κάραβος ὀξυπαγὴς ἠδʼ ἀστακός· οἱ δὲ καὶ ἄμφω</l>
<l n="262">πέτραις ἐνναίουσι καὶ ἐν πέτρῃσι νέμονται.</l>
<l n="263">ἄστακος αὖ πέρι δή τι καὶ οὐ φατὸν οἷον ἔρωτα</l>
<l n="264">οἰκείης θαλάμης κεύθει φρεσίν, οὐδέ ποτʼ αὐτῆς</l>
<l n="265">λείπεθʼ ἑκών, ἀλλʼ εἴ μιν ἀναγκαίῃ τις ἐρύσσας </l>
<l n="266">τῆλε φέρων ἑτέρωσε πάλιν πόντονδε μεθείη,</l>
<l n="267">αὐτὰρ ὅγʼ οὐ μετὰ δηρὸν ἑὴν νόστησε χαράδρην</l>
<l n="268">σπεύδων, οὐδʼ ἐθέλει ξεῖνον μυχὸν ἄλλον ἑλέσθαι,</l>
<l n="269">οὐδʼ ἑτέρης πέτρης ἐπιβάλλεται, ἀλλὰ διώκει</l>
<l n="270">καὶ δόμον ὃν κατέλειπε καὶ ἤθεα καὶ νομὸν ἅλμης </l>
<l n="271">κείνης ἥ μιν ἔφερβε καὶ οὐκ ἤχθηρε θάλασσαν,</l>
<l n="272">τῆς μιν ἀπεξείνωσαν ἁλίπλοοι ἀγρευτῆρες.</l>
<l n="273">ὣς ἄρα καὶ πλωτοῖσιν ἑὸς δόμος ἠδὲ θάλασσα</l>
<l n="274">πατρῴη καὶ χῶρος ἐφέστιος, ἔνθʼ ἐγένοντο,</l>
<l n="275">στάζει ἐνὶ κραδίῃ γλυκερὸν γάνος, οὐδʼ ἄρα μούνοις </l>
<l n="276">πατρὶς ἐφημερίοισι πέλει γλυκερώτατον ἄλλων·</l>
<l n="277">οὐδʼ ἀλεγεινότερον καὶ κύντερον, ὅς κεν ἀνάγκῃ</l>
<l n="278">φυξίπολιν πάτρης τελέσῃ βίον ἀλγινόεντα,</l>
<l n="279">ξεῖνος ἐν ἀλλοδαποῖσιν ἀτιμίης ζυγὸν ἕλκων.</l>
<l n="280">ἐν κείνῃ γενεῇ καὶ καρκίνοι εἰσὶν ἀλῆται </l>
<pb xml:id="p.234"/>
<l n="281">καρίδων τε νομαὶ καὶ ἀναιδέα φῦλα παγούρων,</l>
<l n="282">οἵτε καὶ ἀμφιβίοις ἐναρίθμιον αἶσαν ἔχουσι.</l>
<l n="283">πάντες δʼ οἷσί τε κῶλον ὑπʼ ὀστράκῳ ἐστήρικται,</l>
<l n="284">ὄστρακον ἐκδύνουσι γεραίτερον, ἄλλο δʼ ἔνερθε</l>
<l n="285">σαρκὸς ὑπὲκ νεάτης ἀνατέλλεται· οἱ δὲ πάγουροι, </l>
<l n="286">ἡνίκα ῥηγνυμένοιο βίην φράσσωνται ἐλύτρου,</l>
<l n="287">πάντῃ μαιμώωσιν ἐδητύος ἰσχανόωντες,</l>
<l n="288">ῥηϊτέρη ῥινοῖο διάκρισις ὄφρα γένηται</l>
<l n="289">πλησαμένων· εὖτʼ ἄν δὲ διατμαγὲν ἕρκος ὀλίσθῃ,</l>
<l n="290">οἱ δʼ ἦτοι πρῶτον μὲν ἐπὶ ψαμάθοισι τέτανται </l>
<l n="291">αὔτως, οὔτε βορῆς μεμνημένοι οὔτε τευ ἄλλου,</l>
<l n="292">ἐλπόμενοι φθιμένοισι μετέμμεναι οὐδʼ ἔτι θερμὸν</l>
<l n="293">ἐμπνείειν, ῥινῷ δὲ περιτρομέουσιν ἀραιῇ </l>
<l n="294">ἀρτιφύτῳ· μετὰ δʼ αὖτις ἀγειρόμενοι νόον ἤδη</l>
<l n="295">βαιὸν θαρσήσαντες ἀπὸ ψαμάθοιο πάσαντο· </l>
<l n="296">τόφρα δὲ θυμὸν ἔχουσιν ἀμήχανον ἀδρανέοντες,</l>
<l n="297">ὄφρα περὶ μελέεσσι νέον σκέπας ἀμφιπαγείη.</l>
<l n="298">ὡς δέ τις ἰητὴρ νουσαχθέα φῶτα κομίζων</l>
<l n="299">ἤμασι μὲν πρώτοισι βορῆς ἀπόπαστον ἐρύκει,</l>
<l n="300">πήματος ἀμβλύνων μαλερὸν σθένος, αὐτὰρ ἔπειτα </l>
<l n="301">τυτθὰ βορῆς ὤρεξε νοσήλια, μέχρις ἅπασαν</l>
<l n="302">ἄτην γυιοβόρους τε δύας ὀδύνας τε καθήρῃ·</l>
<l n="303">ὣς οἵγʼ ἀρτιφύτοισιν ἀναΐσσουσιν ἐλύτροις</l>
<l n="304">δειδιότες νούσοιο κακὰς ὑπὸ κῆρας ἀλύξαι.</l>
<l n="305">ἄλλοι δʼ ἑρπυστῆρες ἁλὸς ναίουσιν ἐναύλους, </l>
<l n="306">πουλύποδες σκολιοὶ καὶ κορδύλος ἠδʼ ἁλιεῦσιν</l>
<pb xml:id="p.236"/>
<l n="307">ἐχθομένη σκολόπενδρα καὶ ὀσμύλος· οἱ δὲ καὶ αὐτοὶ</l>
<l n="308">ἀμφίβιοι· καί πού τις ἀνὴρ ἴδεν ἀγροιώτης</l>
<l n="309">γηπόνος, ἀγχιάλοισι φυτηκομίῃσι μεμηλώς,</l>
<l n="310">ὀσμύλον εὐκάρποις ἢ πούλυπον ἀμφὶ κράδῃσι </l>
<l n="311">πλεγνύμενον γλυκερόν τε φυτῶν ἀπὸ καρπὸν ἔδοντα.</l>
<l n="312">τοῖς δὲ μεθʼ ἑρπυστῆρσιν ἴσον λάχεν οἶμα δολόφρων</l>
<l n="313">σηπίη· ἄλλα δὲ φῦλα μετʼ οἴδμασιν ὀστρακόρινα,</l>
<l n="314">πολλὰ μὲν πέτρῃσι, τὰ δʼ ἐν ψαμάθοισι νέμονται,</l>
<l n="315">νηρῖται στρόμβων τε γένος καὶ πορφύραι αὐταὶ </l>
<l n="316">κήρυκές τε μύες τε καὶ ἀτρεκὲς οὔνομα σωλὴν</l>
<l n="317">ὄστρεά θʼ ἑρσήεντα καὶ ὀκριόεντες ἐχῖνοι·</l>
<l n="318">τοὺς εἴ τις καὶ τυτθὰ διατμήξας ἐνὶ πόντῳ</l>
<l n="319">ῥίψῃ, συμφυέες τε παλίνζωοί τε νέμονται.</l>
<pb xml:id="p.238"/>
<l n="320">Καρκινάσιν δʼ αὐταῖς μὲν ἐπʼ ὄστρακον οὔτι πέφυκεν </l>
<l n="321">ἐκ γενετῆς, γυμναὶ δὲ καὶ ἀσκεπέες καὶ ἀφαυραὶ</l>
<l n="322">τίκτονται, κτητοὺς δὲ δόμους ἐπιμηχανόωνται,</l>
<l n="323">ἀβληχροῖς μελέεσσι νόθον σκέπας ἀμφιβαλοῦσαι·</l>
<l n="324">εὖτε γὰρ ἀθρήσωσι λελειμμένον ὀρφανὸν αὔτως</l>
<l n="325">ὄστρακον, οἰκητῆρος ἀνέστιον οἰχομένοιο, </l>
<l n="326">αἵδʼ εἴσω καταδῦσαι ὑπʼ ἀλλοτρίοισιν ἐλύτροις</l>
<l n="327">ἑζόμεναι ναίουσι καὶ ὃν κτήσαντο μέλαθρον·</l>
<l n="328">τῷ δὲ συνερπύζουσι καὶ ἔνδοθεν ἕρκος ἄγουσιν,</l>
<l n="329">εἴτε τι νηρίτης ἔλιπε σκέπας εἴτε τι κῆρυξ</l>
<l n="330">ἢ στρόμβος· στρόμβων δὲ δύσεις φιλέουσι μάλιστα, </l>
<l n="331">οὕνεκεν εὐρεῖαί τε μένειν κοῦφαί τε φέρεσθαι.</l>
<l n="332">ἀλλʼ ὅτʼ ἀεξομένη πλήσῃ μυχὸν ἔνδον ἐοῦσα</l>
<l n="333">καρκινάς, οὐκέτι κεῖνον ἔχει δόμον, ἀλλὰ λιποῦσα</l>
<l n="334">δίζεται εὐρύτερον κόχλου κύτος ἀμφιβαλέσθαι.</l>
<l n="335">πολλάκι δὲ γλαφυρῆς κύμβης πέρι καρκινάδεσσιν </l>
<l n="336">ἀλκὴ καὶ μέγα νεῖκος ἐγείρεται, ἐκ δʼ ἐλάσασα</l>
<l n="337">κρείττων χειροτέρην δόμον ἄρμενον ἀμφέθετʼ αὐτή.</l>
<l n="338">ἔστι δέ τις γλαφυρῷ κεκαλυμμένος ὀστράκῳ ἰχθύς,</l>
<l n="339">μορφὴν πουλυπόδεσσιν ἀλίγκιος, ὃν καλέουσι</l>
<l n="340">ναυτίλον, οἰκείῃσιν ἐπικλέα ναυτιλίῃσι· </l>
<l n="341">ναίει μὲν ψαμάθοις, ἀνὰ δʼ ἔρχεται ἄκρον ἐς ὕδωρ</l>
<l n="342">πρηνής, ὄφρα κε μή μιν ἐνιπλήσειε θάλασσα·</l>
<pb xml:id="p.240"/>
<l n="343">ἀλλʼ ὅτʼ ἀναπλώσῃ ῥοθίων ὕπερ Ἀμφιτρίτης,</l>
<l n="344">αἶψα μεταστρεφθεὶς ναυτίλλεται, ὥστʼ ἀκάτοιο</l>
<l n="345">ἴδρις ἀνήρ· δοιοὺς μὲν ἄνω πόδας ὥστε κάλωας </l>
<l n="346">ἀντανύει, μέσσος δὲ διαρρέει ἠΰτε λαῖφος</l>
<l n="347">λεπτὸς ὑμήν, ἀνέμῳ τε τιταίνεται· αὐτὰρ ἔνερθε</l>
<l n="348">δοιοὶ ἁλὸς ψαύοντες, ἐοικότες οἰήκεσσι,</l>
<l n="349">πομποί τʼ ἰθύνουσι δόμον καὶ νῆα καὶ ἰχθύν.</l>
<l n="350">ἀλλʼ ὅτε ταρβήσῃ σχεδόθεν κακόν, οὐκέτʼ ἀήταις </l>
<l n="351">φεύγει ἐπιτρέψας, σὺν δʼ ἔσπασε πάντα χαλινά,</l>
<l n="352">ἱστία τʼ οἴηκάς τε, τὸ δʼ ἀθρόον ἔνδον ἔδεκτο</l>
<l n="353">κῦμα βαρυνόμενός τε καθέλκεται ὕδατος ὁρμῇ.</l>
<l n="354">ὦ πόποι, ὃς πρώτιστος ὄχους ἁλὸς εὕρατο νῆας,</l>
<l n="355">εἴτʼ οὖν ἀθανάτων τις ἐπεφράσατʼ εἴτε τις ἀνὴρ </l>
<l n="356">τολμήεις πρώτιστος ἐπεύξατο κῦμα περῆσαι,</l>
<l n="357">ἦ που κεῖνον ἰδὼν πλόον ἰχθύος εἴκελον ἔργον</l>
<l n="358">δουροπαγὲς τόρνωσε, τὰ μὲν πνοιῇσι πετάσσας</l>
<l n="359">ἐκ προτόνων, τὰ δʼ ὄπισθε χαλινωτήρια νηῶν.</l>
<l n="360">κήτεα δʼ ὀβριμόγυια, πελώρια, θαύματα πόντου, </l>
<l n="361">ἀλκῇ ἀμαιμακέτῳ βεβριθότα, δεῖμα μὲν ὅσσοις</l>
<l n="362">εἰσιδέειν, αἰεὶ δʼ ὀλοῇ κεκορυθμένα λύσσῃ,</l>
<l n="363">πολλὰ μὲν εὐρυπόροισιν ἐνιστρέφεται πελάγεσσιν,</l>
<l n="364">ἔνθα Ποσειδάωνος ἀτέκμαρτοι περιωπαί,</l>
<l n="365">παῦρα δὲ ῥηγμίνων σχεδὸν ἔρχεται, ὅσσα φέρουσιν </l>
<l n="366">ἠϊόνες βαρύθοντα καὶ οὐκ ἀπολείπεται ἅλμης·</l>
<l n="367">τῶν ἦτοι κρυερός τε λέων βλοσυρή τε ζύγαινα</l>
<pb xml:id="p.242"/>
<l n="368">πορδάλιές τʼ ὀλοαὶ καὶ φύσαλοι αἰθυκτῆρες·</l>
<l n="369">ἐν δὲ μέλαν θύννων ζαμενὲς γένος, ἐν δὲ δαφοινὴ</l>
<l n="370">πρῆστις ἀταρτηρῆς τε δυσαντέα χάσματα λάμνης, </l>
<l n="371">μάλθη τʼ οὐ<note resp="ed" place="unspecified" anchored="true"><foreign xml:lang="lat">v. l.</foreign> μάλθη θ᾽ ἡ.</note> 
     μαλακῇσιν ἐπώνυμος ἀδρανίῃσι,</l>
<l n="372">κριοί τʼ ἀργαλέοι καὶ ἀπαίσιον ἄχθος ὑαίνης</l>
<l n="373">καὶ κύνες ἁρπακτῆρες ἀναιδέες· ἐν δὲ κύνεσσι</l>
<l n="374">τριχθαδίη γενεή· τὸ μὲν ἄγριον ἐν πελάγεσσι</l>
<l n="375">κήτεσι λευγαλέοις ἐναρίθμιον· ἄλλα δὲ φῦλα </l>
<l n="376">διπλόα καρτίστοισι μετʼ ἰχθύσι δινεύονται</l>
<l n="377">πηλοῖς ἐν βαθέεσσι· τὸ μὲν κέντροισι κελαινοῖς</l>
<l n="378">κεντρίναι αὐδώωνται ἐπώνυμοι· ἄλλο δʼ ὁμαρτῇ</l>
<l n="379">κλείονται γαλεοί· γαλεῶν δʼ ἑτερότροπα φῦλα</l>
<pb xml:id="p.244"/>
<l n="380">σκύμνοι καὶ λεῖοι καὶ ἀκανθίαι· ἐν δʼ ἄρα τοῖσι </l>
<l n="381">ῥῖναι ἀλωπεκίαι καὶ ποικίλοι· εἴκελα δʼ ἔργα</l>
<l n="382">πᾶσιν ὁμοῦ φορβή τε σύν ἀλλήλοις τε νέμονται.</l>
<l n="383">δελφῖνες δʼ ἀκταῖς τε πολυρραθάγοισι γάνυνται</l>
<l n="384">καὶ πελάγη ναίουσι, καὶ οὔποθι νόσφι θάλασσα</l>
<l n="385">δελφίνων· περὶ γάρ σφε Ποσειδάων ἀγαπάζει· </l>
<l n="386">οὕνεκά οἱ κούρην κυανώπιδα Νηρηΐνην</l>
<l n="387">μαιομένῳ φεύγουσαν ἑὸν λέχος Ἀμφιτρίτην</l>
<l n="388">φρασσάμενοι δελφῖνες ἐν Ὠκεανοῖο δόμοισι</l>
<l n="389">κευθομένην ἤγγειλαν· ὁ δʼ αὐτίκα κυανοχαίτης</l>
<l n="390">παρθένον ἐξήρπαξεν ἀναινομένην τε δάμασσε. </l>
<l n="391">καὶ τὴν μὲν παράκοιτιν, ἁλὸς βασίλειαν, ἔθηκε,</l>
<l n="392">ἀγγελίης δʼ ᾔνησεν ἐνηέας οὓς θεράποντας,</l>
<l n="393">κλήρῳ δʼ ἐν σφετέρῳ περιώσιον ὤπασε τιμήν.</l>
<l n="394">ἔστι δʼ ἀμειλίκτοις ἐνὶ κήτεσιν ἅσσα καὶ ἅλμης</l>
<l n="395">ἐκτὸς ἐπὶ τραφερῆς φυσίζοον ἔρχεται οὖδας· </l>
<l n="396">δηρὸν δʼ ἠϊόνεσσι καὶ ἀγχιάλοισιν ἀρούραις</l>
<pb xml:id="p.246"/>
<l n="397">μίσγοντʼ ἐγχέλυές τε καὶ ἀσπισδόεσσα χελώνη</l>
<l n="398">καστορίδες τʼ ὀλοαὶ δυσπενθέες, αἵ τʼ ἀλεγεινὴν</l>
<l n="399">ὄσσαν ἐπὶ κροκάλῃσιν ἀπαίσιον ὠρύονται</l>
<l n="400">ἀνδράσιν· ὃς δέ κε γῆρυν ἐν οὔασιν ἀλγινόεσσαν </l>
<l n="401">δέξηται στυγερῆς τʼ ἐνοπῆς κωκυτὸν ἀκούσῃ,</l>
<l n="402">οὐ τηλοῦ θανάτοιο τάχʼ ἔσσεται, ἀλλά οἱ ἄτην</l>
<l n="403">καὶ μόρον αἰνοτάτη κείνη μαντεύεται αὐδή.</l>
<l n="404">ναὶ μὴν καὶ φάλαιναν ἀναιδέα φασὶ θαλάσσης</l>
<l n="405">ἐκβαίνειν χέρσονδε καὶ ἠελίοιο θέρεσθαι. </l>
<l n="406">φῶκαι δʼ ἐννύχιαι μέν ἀεὶ λείπουσι θάλασσαν,</l>
<l n="407">πολλάκι δʼ ἠμάτιαι πέτραις ἐνὶ καὶ ψαμάθοισιν</l>
<l n="408">εὔκηλοι μίμνουσι καὶ ἔξαλον ὕπνον ἔχουσι.</l>
<l n="409">Ζεῦ πάτερ, ἐς δὲ σὲ πάντα καὶ ἐκ σέθεν ἐρρίζωνται·</l>
<l n="410">εἴτʼ οὖν αἰθέρος οἶκον ὑπέρτατον εἵτʼ ἄρα πάντῃ </l>
<l n="411">ναιετάεις· θνητῷ γὰρ ἀμήχανον ἐξονομῆναι.</l>
<pb xml:id="p.248"/>
<l n="412">οἵῃ σὺν φιλότητι διακρίνας ἐκέδασσας</l>
<l n="413">αἰθέρα τʼ αἰγλήεντα καὶ ἠέρα καὶ χυτὸν ὕδωρ</l>
<l n="414">καὶ χθόνα παμμήτειραν, ἀπʼ ἀλλήλων μὲν ἕκαστα,</l>
<l n="415">πάντα δʼ ἐν ἀλλήλοισιν ὁμοφροσύνης ὑπὸ δεσμῷ </l>
<l n="416">ἀρρήκτῳ συνέδησας, ἀναγκαίῃ δʼ ἐπέρεισας</l>
<l n="417">ἀστεμφῆ πάγκοινον ὑπό ζυγόν· οὔτε γὰρ αἰθὴρ</l>
<l n="418">ἠέρος οὔτʼ ἀήρ ἄτερ ὕδατος, οὐδὲ μὲν ὕδωρ</l>
<l n="419">γαίης νόσφι τέτυκται, ἐν ἀλλήλοις δὲ φύονται,</l>
<l n="420">πάντα δʼ ὁδὸν μίαν εἶσι, μίαν δʼ ἀνελίσσετʼ ἀμοιβήν. </l>
<l n="421">τοὔνεκα καὶ ξυνῇσιν ὁμηρεύουσι γενέθλαις</l>
<l n="422">ἀμφιβίων· καὶ τοὶ μὲν ἀναστείχουσʼ ἐπὶ γαῖαν</l>
<l n="423">ποντόθεν, ἄλλοι δʼ αὖτε κατʼ ἠέρος Ἀμφιτρίτῃ</l>
<l n="424">μίσγονται, κοῦφοί τε λάροι στονόεντά τε φῦλα</l>
<l n="425">ἁλκυόνων κρατεροί θʼ ἁλιαίετοι ἁρπακτῆρες </l>
<l n="426">ἄλλα θʼ ὅσʼ ἰχθυάᾳ διερῆς τʼ ἐπιβάλλεται ἄγρης.</l>
<l n="427">ἠέρα δʼ αὖ τέμνουσι καὶ εἰνάλιοί περ ἐόντες</l>
<l n="428">τευθίδες ἱρήκων τε γένος βυθίη τε χελιδών·</l>
<l n="429">οἱ δʼ ὅτε ταρβήσωσιν ὑπέρτερον ἐγγύθεν ἰχθύν,</l>
<l n="430">ἐξ ἁλὸς ἀνθρώσκουσι καὶ ἠέριοι ποτέονται. </l>
<l n="431">ἀλλʼ αἱ μὲν καὶ τῆλε καὶ ὑψόθι ταρσὸν ἱεῖσι</l>
<l n="432">τευθίδες· ἧτε κεν ὄρνιν ὀΐσσεαι οὐδὲ μὲν ἰχθὺν</l>
<l n="433">εἰσοράαν, ἀγεληδὸν ὅθʼ ὁρμήσωσι πέτεσθαι·</l>
<l n="434">αἱ δʼ ἄρα τῶν ὑπένερθε χελιδόνες οἶμον ἔχουσι·</l>
<l n="435">ἵρηκες δʼ αὐτῆς ἅλμης σχεδὸν ἠερέθονται, </l>
<pb xml:id="p.250"/>
<l n="436">ἄκρον ἐπιψαύοντες ἁλὸς πόρον, ὅσσον ἰδέσθαι</l>
<l n="437">ἄμφω νηχομένοισι καὶ ἱπταμένοισιν ὁμοῖοι.</l>
<l n="438">αἵδε μὲν ὥστε πόληες ἐν ἰχθύσιν, οἵδε θʼ ὅμιλοι</l>
<l n="439">κεκριμένοι γεγάασιν ἁλιπλάγκτοιο γενέθλης.</l>
<l n="440">τῶν δʼ οἱ μὲν μὲν πλάζονται ἀολλέες, αἰόλα φῦλα, </l>
<l n="441">πώεσιν ἤ στρατιῇσιν ἐοικότες, οἵ τʼ ἀγελαῖοι</l>
<l n="442">κέκληνται· τοὶ δʼ αὖτε κατὰ στίχας· οἱ δὲ λόχοισιν</l>
<l n="443">εἴκελοι ἢ δεκάδεσσιν· ὁ δʼ ἔρχεται οἶος ἀπʼ ἄλλων</l>
<l n="444">μουναδὸν ὁρμηθείς· περόωσι δὲ δίζυγες ἄλλοι·</l>
<l n="445">οἱ δʼ αὐτοῦ θαλάμῃσιν ἐν οἰκείῃσι μένουσι. </l>
<l n="446">χείματι μὲν δὴ πάντες ἀελλάων στροφάλιγγας</l>
<l n="447">σμερδαλέας αὐτοῦ τε δυσηχέος οἴδματα πόντου</l>
<l n="448">ἔξοχα δειμαίνουσιν· ἐπεὶ περιώσιον ἄλλων</l>
<l n="449">ἰχθυόεντα γένεθλα φίλην πέφρικε θάλασσαν</l>
<l n="450">μαινομένην· τότε δʼ οἱ μὲν ἀμησάμενοι πτερύγεσσι </l>
<l n="451">ψάμμον ὑποπτήσσουσιν ἀνάλκιδες· οἱ δʼ ὑπὸ πέτραις</l>
<l n="452">εἰλόμενοι δύνουσιν ἀολλέες· οἱ δὲ βάθιστα</l>
<l n="453">ἐς πελάγη φεύγουσι κάτω μυχάτην ὑπὸ βύσσαν·</l>
<l n="454">κεῖνα γὰρ οὔτε λίην προκυλίνδεται οὔθʼ ὑπʼ ἀήταις</l>
<l n="455">πρυμνόθεν εἱλεῖται, διὰ δʼ ἔσσυται οὔτις ἄελλα </l>
<l n="456">ῥίζαν ἁλὸς νεάτην· μέγα δέ σφισι βένθος ἐρύκει</l>
<pb xml:id="p.252"/>
<l n="457">ῥιγεδανὰς ὀδύνας καὶ ἀπηνέα χείματος ὁρμήν.</l>
<l n="458">ἀλλʼ ὁπότʼ ἀνθεμόεσσαι ἐπὶ χθονὸς εἴαρος ὧραι</l>
<l n="459">πορφύρεον γελάσωσιν, ἀναπνεύσῃ δὲ θάλασσα</l>
<l n="460">χείματος εὐδιόωσα γαληναίη τε γένηται </l>
<l n="461">ἤπια κυμαίνουσα, τότʼ ἰχθύες ἄλλοθεν ἄλλοι</l>
<l n="462">πανσυδίῃ φοιτῶσι γεγηθότες ἐγγύθι γαίης.</l>
<l n="463">ὡς δὲ πολυρραίσταο νέφος πολέμοιο φυγοῦσα</l>
<l n="464">ὀλβίη ἀθανάτοισι φίλη πόλις, ἥν ῥά τε δηρὸν</l>
<l n="465">δυσμενέων πάγχαλκος ἐπεπλήμμυρε θύελλα, </l>
<l n="466">ὀψὲ δʼ ἀπολλήξασα καὶ ἀμπνεύσασα μόθοιο</l>
<l n="467">ἀσπασίως γάνυταί τε καὶ εἰρήνης καμάτοισι</l>
<l n="468">τέρπεται ἁρπαλέοισι καὶ εὔδιος εἰλαπινάζει,</l>
<l n="469">ἀνδρῶν τε πλήθουσα χοροιτυπίης τε γυναικῶν·</l>
<l n="470">ὣς οἱ λευγαλέους τε πόνους καὶ φρῖκα θαλάσσης </l>
<l n="471">ἀσπασίως προφυγόντες, ὑπεὶρ ἅλα καγχαλόωντες,</l>
<l n="472">θρώσκοντες θύνουσι χοροιτυπέουσιν ὁμοῖοι.</l>
<l n="473">εἴαρι δὲ γλυκὺς οἶστρος ἀναγκαίης Ἀφροδίτης</l>
<l n="474">καὶ γάμοι ἡβώωσι καὶ ἀλλήλων φιλότητες</l>
<l n="475">πᾶσιν, ὅσοι γαῖάν τε φερέσβιον οἵ τʼ ἀνὰ κόλπους </l>
<l n="476">ἠέρος οἵ τʼ ἀνὰ πόντον ἐριβρύχην δονέονται.</l>
<l n="477">εἴαρι δὲ πλεῖστον νεπόδων γένος Εἰλείθυιαι</l>
<l n="478">ὠοφόρων παύουσι βαρυνομένων ὠδίνων.</l>
<l n="479">αἱ μὲν γὰρ γενεῆς κεχρημέναι ἠδὲ τόκοιο</l>
<l n="480">θήλεες ἐν ψαμάθοισιν ἀποθλίβουσιν ἀραιὰς </l>
<l n="481">γαστέρας· οὐ γὰρ ῥεῖα διΐσταται, ἀλλʼ ἐνέχονται</l>
<l n="482">ὠὰ μετʼ ἀλλήλοισιν ἀρηρότα νηδύος εἴσω,</l>
<l n="483">φύρδην συμπεφυῶτα· τὰ δʼ ἀθρόα πῶς κε τέκοιεν;</l>
<l n="484">στεινόμεναι δʼ ὀδύνῃσι μόγις κρίνουσι γενέθλην.</l>
<l n="485">ὡς οὐ ῥηϊδίην γενεὴν οὐδʼ ἰχθύσι Μοῖραι </l>
<l n="486">ὤπασαν, οὐδʼ ἄρα μοῦνον ἐπιχθονίῃσι γυναιξὶν</l>
<l n="487">ἄλγεα, πάντῃ δʼ εἰσὶν ἐπαχθέες Εἰλείθυιαι.</l>
<l n="488">ἄρσενες αὖτʼ ἄλλοι μὲν ἐπʼ ἰχθύσι κῆρας ἄγοντες</l>
<pb xml:id="p.254"/>
<l n="489">δαιτυμόνες ῥηγμῖσιν ἐπειγόμενοι πελάουσιν·</l>
<l n="490">ἄλλοι δʼ αὖ μετόπισθε διωκόμενοι προθέουσι </l>
<l n="491">θηλυτέραις ἀγέλῃσιν, ἐπεὶ φιλότητος ἔρωτι</l>
<l n="492">ἑλκόμεναι σπεύδουσι μετʼ ἄρσενας ἀσχέτῳ ὁρμῇ.</l>
<l n="493">ἔνθʼ οἱ μὲν σφετέρας ἐπὶ γαστέρας ἀλλήλοισι</l>
<l n="494">τριβόμενοι θορὸν ὑγρὸν ἀπορραίνουσιν ὄπισθεν,</l>
<l n="495">αἱ δʼ οἴστρῳ μεμαυῖαι ἐπαΐγδην στομάτεσσι </l>
<l n="496">κάπτουσιν· τοίῳ δὲ γάμῳ πλήθουσι γόνοιο.</l>
<l n="497">πλεῖστος μὲν νόμος οὗτος ἐν ἰχθύσιν· οἱ δὲ καὶ εὐνὰς</l>
<l n="498">καὶ θαλάμους ἀλόχους τε διακριδὸν ἀμφὶς ἔχουσι</l>
<l n="499">ζευξάμενοι· πολλὴ γὰρ ἐν ἰχθύσιν ἔστʼ Ἀφροδίτη</l>
<l n="500">Οἶστρός τε Ζῆλός τε, βαρὺς θεός, ὅσσα τε τίκτει </l>
<l n="501">θερμὸς Ἔρως, ὅτε λάβρον ἐνὶ φρεσὶ κῶμον ὀρίνει.</l>
<l n="502">πολλοὶ δʼ ἀλλήλοισι διασταδὸν εἵνεκεν εὐνῆς</l>
<l n="503">μάρνανται, μνηστῆρσιν ἐοικότες, οἵ περὶ νύμφην</l>
<l n="504">πολλοὶ ἀγειρόμενοι καὶ ὁμοίϊοι ἀντιφέρονται</l>
<l n="505">ὄλβῳ τʼ ἀγλαΐῃ τε· τὰ δʼ ἰχθύσιν οὐ παρέασιν, </l>
<l n="506">ἀλλʼ ἀλκὴ γένυές τε καὶ ἔνδοθι κάρχαρον ἕρκος,</l>
<l n="507">τοῖσιν ἀεθλεύουσι καὶ ἐς γάμον ὁπλίζονται·</l>
<l n="508">τοῖσι δʼ ὅ κεν προβάληται, ὁμοῦ γάμον εὕρατο νίκῃ.</l>
<l n="509">καὶ τοὶ μὲν πλεόνεσσιν ὁμευναίαις ἀλόχοισι</l>
<l n="510">τέρπονται, σάργων τε γένος καὶ κόσσυφος αἴθων· </l>
<l n="511">τοὶ δὲ μίαν στέργουσι καὶ ἀμφιέπουσιν ἄκοιτιν,</l>
<l n="512">κάνθαροι αἰτναῖοί τε, καὶ οὐ πλεόνεσσι γάνυνται.</l>
<pb xml:id="p.256"/>
<l n="513">ἀλλʼ οὐκ ἐγχελύεσσιν ὁμοίϊον οὔτε χελώναις</l>
<l n="514">οὔτʼ οὖν πουλυπόδεσσι γάμου τέλος οὔτε κελαινῇ</l>
<l n="515">μυραίνῃ, λεχέων δὲ παράτροπον αἶσαν ἔχουσιν· </l>
<l n="516">αἱ μὲν γὰρ σπειρηδὸν ἐν ἀλλήλῃσι χυθεῖσαι</l>
<l n="517">ἐγχέλυες δέμας ὑγρὸν ἀναστρωφῶσι θαμειαὶ</l>
<l n="518">πλεγνύμεναι, τάων δὲ κατείβεται εἴκελος ἀφρῷ</l>
<l n="519">ἰχώρ, ἐν ψαμάθοις τε καλύπτεται· ἡ δέ μιν ἰλὺς</l>
<l n="520">δεξαμένη κυέει τε καὶ ἐγχελύων τέκεν ὁλκούς. </l>
<l n="521">τοίη καὶ γόγγροισιν ὀλισθηροῖσι γενέθλη.</l>
<l n="522">αἱ δὲ μέγα τρομέουσι καὶ ἐχθαίρουσι χελῶναι</l>
<l n="523">ὃν γάμον· οὐ γὰρ τῇσιν ἐφίμερος οἷα καὶ ἄλλοις</l>
<l n="524">τερπωλὴ λεχέων, πολὺ δὲ πλέον ἄλγος ἔχουσι·</l>
<l n="525">σκληρὸν γὰρ μάλα κέντρον ἐν ἄρσεσιν εἰς Ἀφροδίτην, </l>
<l n="526">ὀστέον οὐκ ἐπιεικτόν, ἀτερπέϊ θήγεται εὐνῇ.</l>
<l n="527">τοὔνεκα μάρνανταί τε παλιγνάμπτοισί τʼ ὀδοῦσιν</l>
<l n="528">ἀλλήλους δάπτουσιν, ὅτε σχεδὸν ἀντιάσωσιν,</l>
<l n="529">αἱ μὲν ἀλευόμεναι τρηχὺν γάμον, οἱ δʼ ἀεκουσῶν</l>
<l n="530">εὐνῆς ἱμείροντες ἑκούσιοι, εἰσόκεν ἀλκῇ </l>
<l n="531">νικήσας ζεύξῃ μιν ἀναγκαίῃ φιλότητι,</l>
<l n="532">ἠΰτε ληϊδίην, πολέμου γέρας. εἴκελα δʼ εὐνῆς</l>
<l n="533">ἔργα κυσὶ χθονίοισι καὶ εἰναλίῃσι χελώναις·</l>
<l n="534">εἴκελα καὶ φώκῃσιν· ἐπεὶ μάλα δηρὸν ἕκαστοι</l>
<l n="535">ἐξόπιθεν συνέχονται, ἀρηρότες ἠΰτε δεσμῷ. </l>
<l n="536">πουλύποδος δʼ ὀλοοί τε γάμοι καὶ πικρὸς ὄλεθρος</l>
<l n="537">συμφέρεται, ξυνὸν δὲ τέλος θανάτοιο καὶ εὐνῆς·</l>
<pb xml:id="p.258"/>
<l n="538">οὐ γὰρ πρὶν φιλότητος ἀπίσχεται οὐδʼ ἀπολήγει,</l>
<l n="539">πρίν μιν ἀπὸ μελέων προλίπῃ σθένος ἀδρανέοντα,</l>
<l n="540">αὐτὸς δʼ ἐν ψαμάθοισι πεσὼν ἀμενηνὸς ὄληται· </l>
<l n="541">πάντες γάρ μιν ἔδουσιν, ὅσοι σχεδὸν ἀντιάσωσι,</l>
<l n="542">καρκινάδες δειλαὶ καὶ καρκίνοι ἠδὲ καὶ ἄλλοι</l>
<l n="543">ἰχθύες, οὓς πάρος αὐτὸς ἐδαίνυτο ῥεῖα μεθέρπων·</l>
<l n="544">τοῖς ὑπὸ καὶ ζωός περ ἐὼν ἔτι κείμενος αὔτως,</l>
<l n="545">οὐδὲν ἀμυνόμενος, δαιτρεύεται, ὄφρα θάνῃσι. </l>
<l n="546">τοίῳ δυστερπεῖ φιλοτησίῳ ὄλλυτʼ ὀλέθρῳ.</l>
<l n="547">ὣς δʼ αὔτως καὶ θῆλυς ὑπʼ ὠδίνων μογέουσα</l>
<l n="548">ὄλλυται· οὐ γὰρ τῇσιν ἀποκριδὸν οἷα καὶ ἄλλοις</l>
<l n="549">ὠὰ διαθρώσκουσιν, ἀρηρότα δʼ ἀλλήλοισι</l>
<l n="550">βοτρυδὸν στεινοῖο μόγις διανίσσεται αὐλοῦ. </l>
<l n="551">τοὔνεκα καὶ λυκάβαντος ὑπέρτερον οὔποτε μέτρον</l>
<l n="552">πουλύποδες ζώουσιν· ἀποφθινύθουσι γὰρ αἰεὶ</l>
<l n="553">αἰνοτάτοισι γάμοισι καὶ αἰνοτάτοισι τόκοισιν.</l>
<l n="554">ἀμφὶ δὲ μυραίνης φάτις ἔρχεται οὐκ ἀΐδηλος,</l>
<l n="555">ὥς μιν ὄφις γαμέει τε καὶ ἐξ ἁλὸς ἔρχεται αὐτὴ </l>
<l n="556">πρόφρων, ἱμείρουσα παρʼ ἱμείροντα γάμοιο.</l>
<l n="557">ἤτοι ὁ μὲν φλογέῃ τεθοωμένος ἔνδοθι λύσσῃ</l>
<l n="558">μαίνεται εἰς φιλότητα καὶ ἐγγύθι σύρεται ἀκτῆς</l>
<l n="559">πικρὸς ἔχις· τάχα δὲ γλαφυρὴν ἐσκέψατο πέτρην,</l>
<l n="560">τῇ δʼ ἔνι λοίγιον ἰὸν ἀπήμεσε, πάντα δʼ ὀδόντων </l>
<pb xml:id="p.260"/>
<l n="561">ἔπτυσε πευκεδανόν, ζαμενῆ χόλον, ὄλβον ὀλέθρου,</l>
<l n="562">ὄφρα γάμῳ πρηΰς τε καὶ εὔδιος ἀντιάσειε.</l>
<l n="563">στὰς δʼ ἄρʼ ἐπὶ ῥηγμῖνος ἑὸν νόμον ἐρροίζησε</l>
<l n="564">κικλήσκων φιλότητα· θοῶς δʼ ἐσάκουσε κελαινὴ</l>
<l n="565">ἰϋγὴν μύραινα καὶ ἔσσυτο θᾶσσον ὀϊστοῦ. </l>
<l n="566">ἡ μὲν ἄρʼ ἐκ πόντοιο τιταίνεται, αὐτὰρ ὁ πόντου</l>
<l n="567">ἐκ γαίης πολιοῖσιν ἐπεμβαίνει ῥοθίοισιν·</l>
<l n="568">ἄμφω δʼ ἀλλήλοισιν ὁμιλῆσαι μεμαῶτε</l>
<l n="569">συμπεσέτην, ἔχιος δὲ κάρη κατέδεκτο χανοῦσα</l>
<l n="570">νύμφη φυσιόωσα· γάμῳ δʼ ἐπιγηθήσαντες </l>
<l n="571">ἡ μὲν ἁλὸς πάλιν εἶσι μετʼ ἤθεα, τὸν δʼ ἐπὶ χέρσον</l>
<l n="572">ὁλκὸς ἄγει, κρυερὸν δὲ πάλιν μεταχεύεται ἰὸν</l>
<l n="573">λάπτων, ὃν πάρος ἧκε καὶ ἐξήφυσσεν ὀδόντων.</l>
<l n="574">ἢν δʼ ἄρα μή τι κίχῃ κεῖνον χόλον, ὅνπερ ὁδίτης,</l>
<l n="575">ἀτρεκέως ἐσιδών μιν, ἀπέκλυσεν ὕδατι λάβρῳ, </l>
<l n="576">αὐτὰρ ὅ γʼ ἀσχαλόων ῥίπτει δέμας, εἰσόκε μοῖραν</l>
<l n="577">λευγαλέοιο λάβῃσιν ἀνωϊστου θανάτοιο,</l>
<l n="578">αἰδόμενος, ὅτʼ ἄναλκις ὅπλων γένεθʼ οἷς ἐπεποίθει,</l>
<l n="579">ἔμμενʼ ὄφις, πέτρῃ δὲ συνώλεσε καὶ δέμας ἰῷ.</l>
<l n="580">δελφῖνες δʼ ἄνδρεσσιν ὁμῶς γάμον ἐντύνονται </l>
<l n="581">μήδεά τʼ ἀνδρομέοισι πανείκελα καρτύνονται·</l>
<l n="582">οὐδʼ αἰεὶ προφανὴς πόρος ἄρσενος, ἀλλά οἱ εἴσω</l>
<l n="583">κέκρυπται, λεχέων δὲ κατὰ χρέος ἕλκεται ἔξω.</l>
<l n="584">τοῖαι μὲν φιλότητες ἐν ἰχθύσιν ἠδὲ καὶ εὐναί.</l>
<l n="585">ἄλλος δʼ ἀλλοίῃ λεχέων ἱμείρεται ὥρῃ, </l>
<l n="586">καὶ γενεὴν προφέρει· τοῖς μὲν θέρος, οἷσι δὲ χεῖμα,</l>
<l n="587">τοῖς δʼ ἔαρ ἢ φθινύθουσα τόκον προὔφηνεν ὀπώρη.</l>
<l n="588">καὶ τοὶ μὲν λυκάβαντι μίαν μογέουσι γενέθλην</l>
<pb xml:id="p.262"/>
<l n="589">οἱ πλεῖστοι, λάβραξ δὲ δὶς ἄχθεται Εἰλειθυίαις·</l>
<l n="590">τρίγλαι δὲ τριγόνοισιν ἐπώνυμοί εἰσι γονῇσι· </l>
<l n="591">σκορπίος αὖ τετόρεσσι φέρει βέλος ὠδίνεσσι·</l>
<l n="592">πέντε δὲ κυπρίνοισι γοναὶ μούνοισιν ἔασιν·</l>
<l n="593">οἴου δʼ οὔποτέ φασι γένος φράσσασθαι ὀνίσκου,</l>
<l n="594">ἀλλʼ ἔτι τοῦτʼ ἀΐδηλον ἐν ἀνθρώποισι τέτυκται.</l>
<l n="595">Εὖτʼ ἂν δʼ εἰαρινοῖο περιπλήθωσι γόνοιο </l>
<l n="596">ἰχθύες ὠοτόκοι, τοὶ μὲν κατὰ χῶρον ἕκαστοι</l>
<l n="597">εὔκηλοι μίμνουσιν ἐνὶ σφετέροισι δόμοισι·</l>
<l n="598">πολλοὶ δʼ ἀγρόμενοι ξυνὴν ὁδὸν ὁρμώωνται</l>
<l n="599">Εὔξεινον μετὰ πόντον, ἵνʼ αὐτόθι τέκνα τέκωνται.</l>
<l n="600">κεῖνος γὰρ πάσης γλυκερώτερος Ἀμφιτρίτης </l>
<l n="601">κόλπος, ἀπειρεσίοισι καὶ εὐΰδροις ποταμοῖσιν</l>
<l n="602">ἀρδόμενος, μαλακαὶ δὲ πολυψάμαθοί τʼ ἐπιωγαί·</l>
<l n="603">ἐν δέ οἱ εὐφυέες τε νομαὶ καὶ ἀκύμονες ἀκταὶ</l>
<l n="604">πέτραι τε γλαφυραὶ καὶ χηραμοὶ ἰλυόεντες</l>
<l n="605">ἄκραι τε σκιεραὶ καὶ ὅσʼ ἰχθύσι φίλτατʼ ἔασιν· </l>
<l n="606">ἐν δέ οἱ οὔτε τι κῆτος ἀνάρσιον οὔτε τι πῆμα</l>
<l n="607">ἐντρέφεται νεπόδεσσιν ὀλέθριον οὐδὲ μὲν ὅσσοι</l>
<l n="608">δυσμενέες γεγάασιν ἐπʼ ἰχθύσι βαιοτέροισιν</l>
<pb xml:id="p.264"/>
<l n="609">ὁλκοὶ πουλυπόδων οὐδʼ ἀστακοὶ οὐδὲ πάγουροι·</l>
<l n="610">παῦροι μὲν δελφῖνες, ἀκιδνότεροι δὲ καὶ αὐτοὶ </l>
<l n="611">κητείης γενεῆς καὶ ἀκήδεες ἐννεμέθονται.</l>
<l n="612">τοὔνεκεν ἰχθύσι κεῖνο πέλει κεχαρισμένον ὕδωρ</l>
<l n="613">ἐκπάγλως καὶ πολλὸν ἐπισπεύδουσι νέεσθαι.</l>
<l n="614">στέλλονται δʼ ἅμα πάντες ὁμιλαδόν, ἄλλοθεν ἄλλος</l>
<l n="615">εἰς ἕν ἀγειρόμενοι, μία δέ σφισι πᾶσι κέλευθος </l>
<l n="616">πομπή τε ῥιπή τε καὶ αὖ παλινόστιμος ὁρμή.</l>
<l n="617">Θρηΐκιον δʼ ἀνύουσι Βοὸς Πόρον αἰολόφυλοι</l>
<l n="618">ἑσμοὶ Βεβρυκίην τε παρὲξ ἅλα καὶ στόμα Πόντου</l>
<l n="619">στεινὸν ἀμειβόμενοι δολιχὸν δρόμον Ἀμφιτρίτης.</l>
<l n="620">ὡς δʼ ὅτʼ ἀπʼ Αἰθιόπων τε καὶ Αἰγύπτοιο ῥοάων </l>
<l n="621">ὑψιπετὴς γεράνων χορὸς ἔρχεται ἠεροφώνων,</l>
<l n="622">Ἄτλαντος νιφόεντα πάγον καὶ χεῖμα φυγοῦσαι</l>
<pb xml:id="p.266"/>
<l n="623">Πυγμαίων τʼ ὀλιγοδρανέων ἀμενηνὰ γένεθλα·</l>
<l n="624">τῇσι δʼ ἄρʼ ἱπταμένῃσι κατὰ στίχας εὐρέες ἑσμοὶ</l>
<l n="625">ἠέρα τε σκιάουσι καὶ ἄλλυτον ὄγμον ἔχουσιν· </l>
<l n="626">ὣς τότε μυριόφυλοι ἁλὸς τέμνουσι φάλαγγες</l>
<l n="627">Εὔξεινον μέγα κῦμα· περιπλήθει δὲ θάλασσα</l>
<l n="628">πυκνὸν ὑποφρίσσουσα λατυσσομένη πτερύγεσσιν,</l>
<l n="629">εἰσόκʼ ἐπειγόμενοι δολιχὸν στόλον ἀμπαύσωσι</l>
<l n="630">καὶ τόκον. ἀλλʼ ὅτε μέτρα παραστείχῃσιν ὀπώρης, </l>
<l n="631">νόστου μιμνήσκονται, ἐπεὶ κρυερώτερον ἄλλων</l>
<l n="632">χεῖμα κατασπέρχει κείνην ἅλα δινήεσσαν·</l>
<l n="633">οὐ γὰρ τηλεβαθής, ῥέα δὲ στυφελίζετʼ ἀήταις,</l>
<l n="634">οἵ μιν ἐπιρρήσσουσιν ὑπερφίαλοί τʼ ὀλοοί τε.</l>
<l n="635">τοὔνεκʼ ἀλυσκάζοντες Ἀμαζονίης ἀπὸ λίμνης </l>
<l n="636">αὖτις ὁμοῦ τεκέεσσιν ὑποτροπάδην φορέονται,</l>
<l n="637">κίδνανται δʼ ἀνὰ πόντον, ὅπῃ θρέψονται ἕκαστοι.</l>
<l n="638">ἀλλʼ ὅσα μὲν μαλάκεια φατίζεται, οἷσί τʼ ἀναίμων</l>
<pb xml:id="p.268"/>
<l n="639">ἐστὶ φυὴ μελέων καὶ ἀνόστεος, ὅσσα τε φῦλα</l>
<l n="640">ἢ λεπίσιν πυκινῇσι καλύπτεται, ἢ φολίδεσσι </l>
<l n="641">φρακτά, τὰ δʼ ὠοφόροισιν ὁμῶς ὠδῖσι μέλονται·</l>
<l n="642">ἐκ δὲ κυνὸς λάβροιο καὶ αἰετοῦ ὅσσα τε φῦλα</l>
<l n="643">κλῄζονται σελάχεια καὶ ἰχθυνόμων βασιλήων</l>
<l n="644">δελφίνων φώκης τε βοώπιδος αὐτίκα παῖδες</l>
<l n="645">ἐκ γενετῆς ἀνέχουσιν ἐοικότες οἷσι τοκεῦσιν. </l>
<l n="646">οἱ δʼ ἦ τοι πάντες μέν, ὅσοι ναίουσι θάλασσαν</l>
<l n="647">ζωοτόκοι, φιλέουσι καὶ ἀμφιέπουσι γενέθλην,</l>
<l n="648">δελφίνων δʼ οὔπω τι θεώτερον ἄλλο τέτυκται·</l>
<l n="649">ὡς ἐτεὸν καὶ φῶτες ἔσαν πάρος ἠδὲ πόληας</l>
<pb xml:id="p.270"/>
<l n="650">ναῖον ὁμοῦ μερόπεσσι, Διωνύσοιο δὲ βουλῇ </l>
<l n="651">πόντον ὑπημείψαντο καὶ ἰχθύας ἀμφεβάλοντο</l>
<l n="652">γυίοις· ἀλλʼ ἄρα θυμὸς ἐναίσιμος εἰσέτι φωτῶν</l>
<l n="653">ῥύεται ἀνδρομέην ἠμὲν φρόνιν ἠδὲ καὶ ἔργα.</l>
<l n="654">εὖτε γὰρ ὠδίνων δίδυμον γένος ἐς φάος ἔλθῃ,</l>
<l n="655">αὐτίχʼ ὁμοῦ τʼ ἐγένοντο περὶ σφετέρην τε τεκοῦσαν </l>
<l n="656">νηχόμενοι σκαίρουσι καὶ ἐνδύνουσιν ὀδόντων</l>
<l n="657">εἴσω καὶ μητρῷον ὑπὸ στόμα δηθύνουσιν·</l>
<l n="658">ἡ δὲ φιλοφροσύνῃσιν ἀνίσχεται ἀμφί τε παισὶ</l>
<l n="659">στρωφᾶται γανόωσα καὶ ἔξοχα καγχαλόωσα.</l>
<l n="660">μαζὸν δʼ ἀμφοτέροισι παρίσχεται, οἶον ἑκάστῳ, </l>
<l n="661">θήσασθαι γάλα λαρόν· ἐπεί ῥά οἱ ὤπασε δαίμων</l>
<l n="662">καὶ γάλα καὶ μαζῶν ἰκέλην φύσιν οἷα γυναικῶν.</l>
<l n="663">τόφρα μὲν οὖν τοίῃσι τιθηνείῃσι μέμηλεν·</l>
<l n="664">ἀλλʼ ὅτε κουρίζωσιν ἑὸν σθένος, αὐτίκα τοῖσι</l>
<l n="665">μήτηρ ἡγήτειρα κατέρχεται εἰς ὁδὸν ἄγρης </l>
<l n="666">ἱεμένοις θήρην τε διδάσκεται ἰχθυόεσσαν,</l>
<l n="667">οὐδὲ πάρος τεκέων ἑκὰς ἵσταται οὐδʼ ἀπολείπει,</l>
<l n="668">πρίν γʼ ὅταν ἡβήσωσι τελεσφόρα γυῖα καὶ ἀλκήν,</l>
<l n="669">ἀλλʼ αἰεὶ ῥυτῆρες ἐπίσκοποι ἐγγὺς ἕπονται.</l>
<l n="670">οἷον δὴ τότε θαῦμα μετὰ φρεσὶ θηήσαιο </l>
<l n="671">τερπωλήν τʼ ἐρόεσσαν, ὅτε πλώων ἐσίδηαι</l>
<l n="672">αὔρῃ ἐν εὐκραεῖ δεδοκημένος ἠὲ γαλήνῃ</l>
<l n="673">δελφίνων ἀγέλας εὐειδέας, ἵμερον ἅλμης·</l>
<l n="674">οἱ μὲν γὰρ προπάροιθεν ἀολλέες ἠΰτε κοῦροι</l>
<pb xml:id="p.272"/>
<l n="675">ἠΐθεοι στείχουσι, νέον γένος, ὥστε χοροῖο </l>
<l n="676">κύκλον ἀμειβόμενοι πολυειδέα ποικιλοδίνην·</l>
<l n="677">τοὶ δʼ ὄπιθεν μεγάλοι τε καὶ ἔξοχοι οὐδʼ ἀπάτερθεν</l>
<l n="678">ἔρχονται τεκέων, φρουρὸς στρατός, ὥσθʼ ἁπαλοῖσι</l>
<l n="679">φερβομένοις ἕσπονται ἐν εἴαρι ποιμένες ἀμνοῖς.</l>
<l n="680">ὡς δʼ ὅτε μουσοπόλων ἔργων ἄπο παῖδες ἴωσιν </l>
<l n="681">ἀθρόοι, οἱ δʼ ἄρʼ ὄπισθεν ἐπίσκοποι ἐγγὺς ἕπονται</l>
<l n="682">αἰδοῦς τε πραπίδων τε νόου τʼ ἐπιτιμητῆρες</l>
<l n="683">πρεσβύτεροι· γῆρας γὰρ ἐναίσιμον ἄνδρα τίθησιν·</l>
<l n="684">ὣς ἄρα καὶ δελφῖνες ἑοῖς παίδεσσι τοκῆες</l>
<l n="685">ἕσπονται, μή τί σφιν ἀνάρσιον ἀντιβολήσῃ. </l>
<l n="686">ναὶ μὴν καὶ φώκη κομέει γένος οὔτι χέρειον·</l>
<l n="687">καὶ γὰρ τῇ μαζοί τε καὶ ἐν μαζοῖσι γάλακτος</l>
<l n="688">εἰσὶ ῥοαί· τῇ δʼ οὔτι μετʼ οἴδμασιν ἀλλʼ ἐπὶ χέρσου</l>
<l n="689">λύετʼ ἀνερχομένῃ γαστρὸς μόγος, ὥριος ὠδίς·</l>
<l n="690">μίμνει δʼ ἤματα πάντα δυώδεκα σὺν τεκέεσσιν </l>
<l n="691">αὐτοῦ ἐνὶ τραφερῇ· τρισκαιδεκάτῃ δὲ σὺν ἠοῖ</l>
<l n="692">σκύμνους ἀγκὰς ἔχουσα νεαλδέας εἰς ἅλα δύνει,</l>
<l n="693">παισὶν ἀγαλλομένη, πάτρην ἅτε σημαίνουσα.</l>
<l n="694">ὡς δὲ γυνὴ ξείνης γαίης ἔπι παῖδα τεκοῦσα</l>
<l n="695">ἀσπασίως πάτρην τε καὶ ὃν δόμον εἰσαφικάνει, </l>
<l n="696">παῖδα δʼ ἐν ἀγκοίνῃσι πανηματίη φορέουσα,</l>
<l n="697">δώματα δεικνυμένη, μητρὸς νομόν, ἀμφαγαπάζει,</l>
<l n="698">τερπωλὴν ἀκόρεστον· ὁ δʼ οὐ φρονέων περ ἕκαστα</l>
<l n="699">παπταίνει, μέγαρόν τε καὶ ἤθεα πάντα τοκήων·</l>
<l n="700">ὣς ἄρα καὶ κείνη σφέτερον γένος εἰναλίη θὴρ </l>
<pb xml:id="p.274"/>
<l n="701">ἐς πόντον προφέρει καὶ δείκνυται ἔργα θαλάσσης.</l>
<l n="702">δαίμονες, οὐκ ἄρα μοῦνον ἐν ἀνδράσι τέκνα πέλονται</l>
<l n="703">φίλτατα, καὶ φάεος γλυκερώτερα καὶ βιότοιο,</l>
<l n="704">ἀλλὰ καὶ οἰωνοῖσιν ἀμειλίκτοισί τε θηρσὶν</l>
<l n="705">ἰχθύσι τʼ ὠμηστῇσιν ἀμήχανος αὐτοδίδακτος </l>
<l n="706">ἐντρέφεται τεκέων δριμὺς πόθος· ἀμφὶ δὲ παισὶ</l>
<l n="707">καὶ θανέειν καὶ πᾶσαν ὀϊζυρὴν κακότητα</l>
<l n="708">πρόφρονες, οὐκ ἀέκοντες, ἀναπλῆσαι μεμάασιν.</l>
<l n="709">ἤδη τις κατʼ ὄρεσφιν ἐριβρύχην ἐνόησε</l>
<l n="710">θηρητὴρ τεκέεσσιν ὑπερβεβαῶτα λέοντα, </l>
<l n="711">μαρνάμενον σφετέρης γενεῆς ὕπερ· οὐδʼ ὅ γε πυκνῆς</l>
<l n="712">χερμάδος ἱπταμένης οὐδ αἰγανέης ἀλεγίζει,</l>
<l n="713">ἀλλʼ αὔτως ἄτρεστον ἔχει θάρσος τε μένος τε,</l>
<l n="714">βαλλόμενος καὶ ἐρεικόμενος πάσῃσι βολῇσιν·</l>
<l n="715">οὐδʼ ὅ γε πρὶν θανέειν ἀναδύεται, ἀλλʼ ἐπὶ παισὶν </l>
<l n="716">ἡμιθανὴς προβέβηκε, μέλει δέ οἱ οὔτι μόροιο</l>
<l n="717">τόσσον, ὅσον μὴ παῖδας ὑπʼ ἀγρευτῆρσιν ἰδέσθαι</l>
<l n="718">ἑρχθέντας θήρειον ὑπʼ αὐτοκμῆτα καλιήν.</l>
<l n="719">ἤδη δʼ ἀρτιτόκοιο κυνὸς σκυλακοτρόφῳ εὐνῇ</l>
<l n="720">ποιμὴν ἐγχρίμψας, εἰ καὶ πάρος ἦεν ἑταῖρος, </l>
<l n="721">χάσσατο, ταρβήσας μητρὸς χόλον ὑλακόεντα,</l>
<l n="722">οἷον ὑπὲρ τεκέων προφυλάσσεται, οὐδέ τινʼ αἰδῶ</l>
<l n="723">γιγνώσκει, πᾶσιν δὲ πέλει κρυόεσσα πελάσσαι.</l>
<l n="724">οἷον δʼ ἑλκομένας περὶ πόρτιας ἀσχαλόωσαι</l>
<l n="725">μητέρες οὐκ ἀπάτερθε γυναικείων στενάχουσι </l>
<l n="726">κωκυτῶν, αὐτοὺς δὲ συναλγύνουσι νομῆας.</l>
<l n="727">καὶ μέν τις φήνης ἀδινὸν γόον ἔκλυεν ἀνὴρ</l>
<l n="728">ὄρθριον ἀμφὶ τέκεσσʼ, ἢ ἀηδόνος αἰολοφώνου,</l>
<pb xml:id="p.276"/>
<l n="729">ἠὲ καὶ εἰαρινῇσι χελιδόσιν ἐγγὺς ἔκυρσε</l>
<l n="730">μυρομέναις ἑά τέκνα, τά τε σφίσι ληΐσσαντο </l>
<l n="731">ἐξ εὐνῆς ἢ φῶτες ἀπηνέες ἠὲ δράκοντες.</l>
<l n="732">ἰχθύσι δʼ αὖ δελφὶς μὲν ἀριστεύει φιλότητι</l>
<l n="733">παίδων, ὣς δὲ καὶ ἄλλοι ἑὸν γένος ἀμφιέπουσι.</l>
<l n="734">θαῦμα δʼ ἁλιπλάγκτοιο κυνὸς τόδε· τῇ γὰρ ἕπονται</l>
<l n="735">τέκνα νεοβλαστῆ καί σφιν σάκος ἔπλετο μήτηρ· </l>
<l n="736">ἀλλʼ ὅτε ταρβήσωσι τά τʼ ἄσπετα δείματʼ ἔασιν</l>
<l n="737">ἐν πόντῳ, τότε παῖδας ἔσω λαγόνεσσιν ἔδεκτο</l>
<l n="738">αὐτὴν εἰσίθμην, αὐτὴν ὁδόν, ἔνθεν ὄλισθον</l>
<l n="739">γεινόμενοι· τοῖον δὲ πόνον μογέουσά περ ἔμπης</l>
<l n="740">ἀσπασίως τέτληκε, πάλιν δʼ ὑπεχεύατο παῖδας </l>
<l n="741">σπλάγχνοις, ἂψ δʼ ἀνέηκεν, ὅτʼ ἀμπνεύσωσι φόβοιο.</l>
<l n="742">τοίην καὶ ῥίνη τεκέων πορσύνεται ἀλκήν,</l>
<l n="743">ἀλλʼ οὐκ εἰς νηδὺν κείνῃ δύσις, οἷα κύνεσσιν,</l>
<l n="744">ἀλλά οἱ ἐν πλευρῇσι διασφάγες ἀμφοτέρωθεν</l>
<l n="745">εἰσὶν ὑπὸ πτερύγων, οἵη γένυς ἰχθύσιν ἄλλοις, </l>
<l n="746">τῇσιν ἀτυζομένων τέκνων φόβον ἀμφικαλύπτει.</l>
<l n="747">ἄλλοι δʼ αὖθʼ ἑὰ τέκνα διὰ στόμα ταρβήσαντα</l>
<l n="748">δεξάμενοι ῥύονται ἅτʼ ἐς δόμον ἠὲ καλιήν·</l>
<l n="749">οἷον δὴ καὶ γλαῦκος, ὃς ἔξοχα τέκνʼ ἀγαπάζει</l>
<l n="750">πάντων, ὅσσοι ἔασιν ἐν ἰχθύσιν ὠοτοκῆες· </l>
<l n="751">κεῖνος γὰρ μίμνει τε παρήμενος, ὄφρα γένωνται</l>
<pb xml:id="p.278"/>
<l n="752">παῖδες ὑπωάδιοι, καί σφιν παρανήχεται αἰεί·</l>
<l n="753">τοὺς δʼ ὅτε κεν τρομέοντας ἴδῃ κρατερώτερον ἰχθύν,</l>
<l n="754">ἀμφιχανὼν κατέδεκτο διὰ στόμα, μέσφα κε δεῖμα</l>
<l n="755">χάσσηται, τότε δʼ αὖτις ἀνέπτυσε λευκανίηθεν. </l>
<l n="756">θύννης δʼ οὔτινʼ ἔγωγʼ ἀθεμίστερον ἔλπομαι ἰχθὺν</l>
<l n="757">οὐδὲ κακοφροσύνῃ προβεβηκότα ναιέμεν ἅλμην·</l>
<l n="758">ὠὰ γὰρ εὖτε τέκῃσι, φύγῃ δʼ ὠδῖνα βαρεῖαν,</l>
<l n="759">αὐτὴ γειναμένη καταδαίνυται ὅσσα κίχῃσι,</l>
<l n="760">νηλής, ἥ θʼ ἑὰ τέκνα φυγῆς ἔτι νηΐδʼ ἐόντα </l>
<l n="761">ἐσθίει, οὐδέ μιν οἶκτος ἐσέρχεται οἷο τόκοιο.</l>
<l n="762">ἔστι δʼ ὅσʼ οὔτε γάμοισι φυτεύεται οὔτε γονῇσι</l>
<l n="763">τίκτεται, αὐτοτέλεστα καὶ αὐτόρρεκτα γένεθλα,</l>
<l n="764">ὄστρεα δὴ σύμπαντα, τά γʼ ἰλύϊ τίκτεται αὐτῇ·</l>
<l n="765">κείνων δʼ οὔτε τι θῆλυ πέλει γένος, οὔτʼ ἐπʼ ἀμοιβῆς </l>
<l n="766">ἄρσενες, ἀλλʼ ὁμόφυλα καὶ εἴκελα πάντα τέτυκται.</l>
<l n="767">ὣς δὲ καὶ ἠπεδανῆς ἀφύης ὀλιγηπελὲς ἔθνος</l>
<l n="768">οὔτινος ἐκγεγάασιν ἀφʼ αἵματος οὐδὲ τοκήων·</l>
<l n="769">εὖτε γὰρ ἐκ νεφέων Ζηνὸς νόος ὄμβρον ἀφύξῃ</l>
<l n="770">λάβρον ὑπὲρ πόντοιο καὶ ἄσχετον, αὐτίκα πᾶσα </l>
<l n="771">μισγομένη δίνῃσι παλιμπνοίῃσι θάλασσα</l>
<l n="772">σίζει τʼ ἀφριάᾳ τε καὶ ἵσταται οἰδαίνουσα,</l>
<pb xml:id="p.280"/>
<l n="773">αἱ δʼ ἐν ἀτεκμάρτοισι καὶ ἀσκέπτοισι γάμοισιν</l>
<l n="774">ἀθρόαι ἔκ τʼ ἐγένοντο καὶ ἔτραφον ἔκ τʼ ἐφάνησαν</l>
<l n="775">μυρίαι, ἀβληχραί, πολιὸν γένος· ἐκ δὲ γενέθλης </l>
<l n="776">οὔνομʼ ἐπικλήδην ἀφρίτιδες αὐδώωνται.</l>
<l n="777">ἄλλαι δʼ ἰλυόεντος ὑπὲκ φλοίσβοιο φύονται·</l>
<l n="778">εὖτε γὰρ ἐν δίνῃσι παλιρροίῃς τε θαλάσσης</l>
<l n="779">βράσσηται πάμφυρτος ἀφυσγετὸς ἐξ ἀνέμοιο</l>
<l n="780">σπερχομένου, τότε πᾶσα συνίσταται εἰς ἓν ἰοῦσα </l>
<l n="781">ἰλὺς εὐρώεσσα, γαληναίης δὲ ταθείσης</l>
<l n="782">ἐξαυτῆς ψάμαθός τε καὶ ἄσπετα φύρματα πόντου</l>
<l n="783">πύθεται, ἐκ δὲ φύονται ἀθέσφατοι, εἴκελοι εὐλαῖς.</l>
<l n="784">οὐ μέν πού τι τέτυκται ἀκιδνότερον γένος ἄλλο</l>
<l n="785">δειλαίης ἀφύης· νεπόδεσσι δὲ πᾶσιν ἔασι </l>
<l n="786">δαῖς ἀγαθή· κεῖναι δὲ δέμας περιλιχμάζουσιν</l>
<l n="787">ἀλλήλων· τό γε δέ σφι βορὴ βίοτός τε τέτυκται·</l>
<l n="788">κεῖναι δʼ εὖτε θάλασσαν ἀολλήδην ἐφέπωσιν,</l>
<l n="789">ἠέ νύ που πέτρην ἀμφίσκιον ἠὲ θαλάσσης</l>
<l n="790">διζόμεναι κευθμῶνας ὑποβρυχίην τʼ ἀλεωρήν, </l>
<l n="791">πᾶσα τότε γλαυκὴ λευκαίνεται Ἀμφιτρίτη.</l>
<l n="792">ὡς δʼ ὁπότʼ εὐρύπεδον σκιάσῃ νιφάδεσσιν ἀλωὴν</l>
<l n="793">ἑσπερίου Ζεφύροιο θοὸν μένος, οὐδέ τι γαίης</l>
<l n="794">κυανέης ἰδέειν ὑποφαίνεται, ἀλλʼ ἄρα πᾶσα</l>
<l n="795">ἀργεννὴ χιόνεσσιν ἐπασσυτέραις κεκάλυπται· </l>
<l n="796">ὣς τότʼ ἀπειρεσίῃσι περιπληθὴς ἀγέλῃσι</l>
<l n="797">φαίνεται ἀργινόεσσα Ποσειδάωνος ἀλωή.</l>
</div>
<pb xml:id="p.282"/>
<div type="textpart" subtype="book" n="2">
<l n="1">ὧδε μὲν ἰχθύβοτοί τε νομαὶ καὶ φῦλα θαλάσσης</l>
<l n="2">πλάζονται· τοιῷδε γάμῳ, τοιῇδε γενέθλῃ</l>
<l n="3">τέρπονται· τὰ δέ πού τις ἐπιχθονίοισιν ἅπαντα</l>
<l n="4">ἀθανάτων σήμηνε· τί γὰρ μερόπεσσιν ἀνυστὸν</l>
<l n="5">νόσφι θεῶν; οὐδʼ ὅσσον ὑπὲκ ποδὸς ἴχνος ἀεῖραι, </l>
<l n="6">οὐδʼ ὅσον ἀμπετάσαι βλεφάρων περιφαέα κύκλα·</l>
<l n="7">ἀλλʼ αὐτοὶ κρατέουσι καὶ ἰθύνουσιν ἕκαστα,</l>
<l n="8">τηλόθεν ἐγγὺς ἐόντες· ἀναγκαίη δʼ ἀτίνακτος</l>
<l n="9">πείθεσθαι· τὴν δʼ οὔτι τέλει σθένος οὐδέ τις ἀλκὴ</l>
<l n="10">τρηχείαις γενύεσσιν ὑπερφιάλως ἐρύσαντα </l>
<l n="11">ἐκφυγέειν, ἅτε πῶλον ἀποπτυστῆρα χαλινῶν·</l>
<l n="12">ἀλλʼ αἰεὶ μάκαρες πανυπέρτατοι ἡνία πάντη</l>
<l n="13">κλίνουσʼ, ᾗ κʼ ἐθέλωσιν, ὁ δʼ ἕσπεται ὅστε σαόφρων,</l>
<l n="14">πρὶν χαλεπῇ μάστιγι καὶ οὐκ ἐθέλων ἐλάηται.</l>
<l n="15">κεῖνοι καὶ τέχνας πολυκερδέας ἀνθρώποισιν </l>
<l n="16">δῶκαν ἔχειν καὶ πᾶσαν ἐπιφροσύνην ἐνέηκαν.</l>
<l n="17">ἄλλος δʼ ἀλλοίοισιν ἐπώνυμος ἔπλετο δαίμων</l>
<l n="18">ἔργοις, οἷσιν ἕκαστος ἐπίσκοπον ἤρατο τιμήν.</l>
<l n="19">Δηὼ μὲν ζεύγλης τε βοῶν ἀρότοιό τε γαίης</l>
<pb xml:id="p.284"/>
<l n="20">πυρῶν τʼ εὐκάρποιο φέρει γέρας ἀμητοῖο. </l>
<l n="21">δοῦρα δὲ τεκτήνασθαι ἀναστῆσαί τε μέλαθρα,</l>
<l n="22">φάρεά τʼ ἀσκῆσαι μήλων εὐανθέϊ καρπῷ</l>
<l n="23">Παλλὰς ἐπιχθονίους ἐδιδάξατο· δῶρα δʼ Ἄρηος</l>
<l n="24">φάσγανα χάλκειοί τε περὶ μελέεσσι χιτῶνες</l>
<l n="25">καὶ κόρυθες καὶ δοῦρα καὶ οἶς ἐπιτέρπετʼ Ἐνυώ. </l>
<l n="26">δῶρα δὲ Μουσάων τε καὶ Ἀπόλλωνος ἀοιδαί.</l>
<l n="27">Ἑρμείης δʼ ἀγορήν τε καὶ ἀλκήεντας ἀέθλους</l>
<l n="28">ὤπασεν. Ἡφαίστῳ δὲ μέλει ῥαιστήριος ἱδρώς.</l>
<l n="29">καὶ τάδε τις πόντοιο νοήματα καὶ τέλος ἄγρης</l>
<l n="30">πληθύν θʼ ὑγροπόρων θεὸς ὤπασε τεκμήρασθαι </l>
<l n="31">ἀνδράσιν, ὃς καὶ πρῶτα μεσορραγέας κενεῶνας</l>
<l n="32">γαίης ἀγρομένοισιν ἐνιπλήσας ποταμοῖσι</l>
<l n="33">πευκεδανὴν ἀνέχευε καὶ ἐξέστεψε θάλασσαν,</l>
<l n="34">ὀφρύσι καὶ ῥηγμῖσι περίδρομον ἀμφιπεδήσας,</l>
<l n="35">εἴτε μιν εὐρυμέδοντα Ποσειδάωνα καλέσσαι, </l>
<l n="36">εἴτʼ ἄρα καὶ Νηρῆα παλαίφατον, εἴτʼ ἄρα Φόρκυν</l>
<l n="37">βέλτερον, εἴτε τινʼ ἄλλον ἁλὸς θεὸν ἰθυντῆρα.</l>
<l n="38">ἀλλʼ οἱ μὲν μάλα πάντες, ὅσοι τʼ Οὔλυμπον ἔχουσι</l>
<l n="39">δαίμονες οἵ τε θάλασσαν ὅσοι τʼ ἐΰδωρον ἄρουραν</l>
<l n="40">ἠέρα τʼ ἐνναίουσι, πανίλαον ἦτορ ἔχοιεν </l>
<l n="41">σοί τε, μάκαρ σκηπτοῦχε, καὶ ἀγλαόπαιδι γενέθλῃ</l>
<l n="42">καὶ λαοῖς σύμπασι καὶ ἡμετέρῃσιν ἀοιδαῖς.</l>
<l n="43">ἰχθύσι δʼ οὔτε δίκη μεταρίθμιος οὔτε τις αἰδώς,</l>
<l n="44">οὐ φιλότης· πάντες γὰρ ἀνάρσιοι ἀλλήλοισι</l>
<l n="45">δυσμενέες πλώουσιν· ὁ δὲ κρατερώτερος αἰεὶ </l>
<l n="46">δαίνυτʼ ἀφαυροτέρους, ἄλλῳ δʼ ἐπινήχεται ἄλλος</l>
<pb xml:id="p.286"/>
<l n="47">πότμον ἄγων, ἕτερος δʼ ἑτέρῳ πόρσυνεν ἐδωδήν.</l>
<l n="48">οἱ μὲν γὰρ γενύεσσι καὶ ἠνορέῃ βιόωνται</l>
<l n="49">χειροτέρους· τοῖς δʼ ἰὸν ἔχει στόμα· τοῖσι δʼ ἄκανθαι</l>
<l n="50">τύμμασι λευγαλέοισιν ἀμυνέμεναι πεφύασι, </l>
<l n="51">πικραί τʼ ὀξεῖαί τε χόλου πυρόεντος ἀκωκαί.</l>
<l n="52">ὅσσοις δʼ οὔτε βίην θεὸς ὤπασεν οὔτε τι κέντρον</l>
<l n="53">θήγεται ἐκ μελέων, τοῖς δʼ ἐκ φρενὸς ὅπλον ἔφυσε</l>
<l n="54">βουλὴν κερδαλέην, πολυμήχανον, οἵ τε δόλοισι</l>
<l n="55">πολλάκι καὶ κρατερόν καὶ ὑπέρτερον ὤλεσαν ἰχθύν. </l>
<l n="56">οἷον καὶ νάρκῃ τερενόχροϊ φάρμακον ἀλκῆς</l>
<l n="57">ἕσπεται αὐτοδίδακτον ἐν οἰκείοισι μέλεσσιν.</l>
<l n="58">ἡ μὲν γὰρ μαλακή τε δέμας καὶ πᾶσʼ ἀμενηνὴ</l>
<l n="59">νωθής τε βραδυτῆτι βαρύνεται, οὐδέ κε φαίης</l>
<l n="60">νηχομένην ὁράαν· μάλα γὰρ δύσφραστα κέλευθα </l>
<l n="61">εἱλεῖται πολιοῖο διʼ ὕδατος ἑρπύζουσα·</l>
<l n="62">ἀλλά οἱ ἐν λαγόνεσσιν ἀναλκείης δόλος ἀλκή·</l>
<l n="63">κερκίδες ἐμπεφύασι παρὰ πλευραῖς ἑκάτερθεν</l>
<l n="64">ἀμφίδυμοι· τῶν εἴ τις ἐπιψαύσειε πελάσσας,</l>
<l n="65">αὐτίκα οἱ μελέων σθένος ἔσβεσεν, ἐν δέ οἱ αἷμα </l>
<l n="66">πήγνυται, οὐδʼ ἔτι γυῖα φέρειν δύνατʼ, ἀλλά οἱ ἀλκὴ</l>
<l n="67">ἦκα μαραινομένοιο παρίεται ἄφρονι νάρκῃ.</l>
<l n="68">ἡ δʼ εὖ γινώσκουσα θεοῦ γέρας οἷον ἔδεκτο,</l>
<l n="69">ὕπτιον ἀγκλίνασα μένει δέμας ἐν ψαμάθοισι·</l>
<l n="70">κεῖται δʼ ἀστεμφὴς οἵη νέκυς· ὃς δέ κεν ἰχθὺς </l>
<pb xml:id="p.288"/>
<l n="71">ἐγχρίμψῃ λαγόνεσσιν, ὁ μὲν λύτο, κάππεσε δʼ αὕτως</l>
<l n="72">ἀδρανίης βαθὺν ὕπνον, ἀμηχανίῃσι πεδηθείς·</l>
<l n="73">ἡ δὲ θοῶς ἀνόρουσε καὶ οὐ κραιπνή περ ἐοῦσα,</l>
<l n="74">γηθοσύνη, ζωὸν δὲ κατεσθίει ἶσα θανόντι.</l>
<l n="75">πολλάκι καὶ κατὰ λαῖτμα μετʼ ἰχθύσιν ἀντιάσασα </l>
<l n="76">νηχομένοις κραιπνὴν μὲν ἐπειγομένων σβέσεν ὁρμὴν</l>
<l n="77">ἐγγὺς ἐπιψαύσασα καὶ ἐσσυμένους ἐπέδησεν·</l>
<l n="78">ἔσταν δʼ αὐαλέοι καὶ ἀμήχανοι, οὔτε κελεύθων</l>
<l n="79">δύσμοροι οὔτε φυγῆς μεμνημένοι· ἡ δὲ μένουσα</l>
<l n="80">οὐδὲν ἀμυνομένους καταδαίνυται οὐδʼ ἀΐοντας. </l>
<l n="81">οἷον δʼ ὀρφναίοισιν ἐν εἰδώλοισιν ὀνείρων</l>
<l n="82">ἀνδρὸς ἀτυζομένοιο καὶ ἱεμένοιο φέβεσθαι</l>
<l n="83">θρώσκει μὲν κραδίη, τὰ δὲ γούνατα παλλομένοιο</l>
<l n="84">ἀστεμφὴς ἅτε δεσμὸς ἐπειγομένοιο βαρύνει,</l>
<l n="85">τοίην γυιοπέδην τεχνάζεται ἰχθύσι νάρκη. </l>
<l n="86">Βάτραχος αὖ νωθὴς μὲν ὁμῶς καὶ μαλθακὸς ἰχθύς,</l>
<pb xml:id="p.290"/>
<l n="87">αἴσχιστος δʼ ἰδέειν· στόμα δʼ οἴγεται εὐρὺ μάλιστα·</l>
<l n="88">ἀλλʼ ἄρα καὶ τῷ μῆτις ἀνεύρατο γαστέρι φορβήν.</l>
<l n="89">αὐτὸς μὲν πηλοῖο κατʼ εὐρώεντος ἐλυσθεὶς</l>
<l n="90">κέκλιται ἀτρεμέων, ὀλίγην δʼ ἀνὰ σάρκα τιταίνει, </l>
<l n="91">ἥ ῥά οἱ ἐκ γένυος νεάτης ὑπένερθε πέφυκε</l>
<l n="92">λεπτή τʼ ἀργεννή τε, κακὴ δέ οἱ ἐστὶν ἀϋτμή·</l>
<l n="93">τὴν θαμὰ δινεύει, δόλον ἰχθύσι βαιοτέροισιν·</l>
<l n="94">οἵ ῥά μιν εἰσορόωντες ἐφορμώωσι λαβέσθαι.</l>
<l n="95">αὐτὰρ ὁ τὴν ἂψ αὖτις ἐφέλκεται ἀτρέμας εἴσω, </l>
<l n="96">ἦκα μάλʼ ἀσπαίρουσαν ὑπὸ στόμα, τοὶ δʼ ἐφέπονται</l>
<l n="97">οὐδὲν ὀϊόμενοι κρυπτὸν δόλον, ὄφρα λάθωσι</l>
<l n="98">βατράχου εὐρείῃσιν ἔσω γενύεσσι μιγέντες.</l>
<l n="99">ὡς δʼ ὅτε τις κούφοισι πάγην ὄρνισι τιτύσκων,</l>
<l n="100">πυροὺς τοὺς μὲν ἔρηνε δόλου προπάροιθε πυλάων, </l>
<l n="101">ἄλλους δʼ ἔνδον ἔθηκεν, ὑπεστήριξε δὲ τέχνην·</l>
<l n="102">τοὺς δὲ λιλαιομένους ἕλκει πόθος ὀξὺς ἐδωδῆς,</l>
<l n="103">εἴσω δὲ προγένοντο, καὶ οὐκέτι νόστος ἑτοῖμος</l>
<l n="104">ἐκδῦναι, δαιτὸς δὲ κακὴν εὕραντο τελευτήν·</l>
<l n="105">ὣς κείνους ἀμενηνὸς ἐπέσπασεν ἠπεροπεύσας </l>
<l n="106">βάτραχος, οὐδʼ ἐνόησαν ἑὸν σπεύδοντες ὄλεθρον.</l>
<l n="107">τοῖα καὶ ἀγκυλόμητιν ἐπέκλυον ἐντύνασθαι</l>
<l n="108">κερδώ· ὅτʼ οἰωνῶν ἀγέλην πλήθουσαν ἴδηται,</l>
<l n="109">δοχμίη ἀγκλινθεῖσα, τανυσσαμένη θοὰ κῶλα,</l>
<l n="110">ὄμματʼ ἐπιμύει, σὺν δὲ στόμα πάμπαν ἐρείδει· </l>
<l n="111">φαίης κʼ εἰσορόων ἤ μιν βαθὺν ὕπνον ἰαύειν,</l>
<l n="112">ἠὲ καὶ ἀτρεκέως κεῖσθαι νέκυν· ὧδε γὰρ ἄπνους</l>
<l n="113">αἰόλα βουλεύουσα παραβλήδην τετάνυσται·</l>
<l n="114">οἱ δέ μιν εἰσορόωντες ἀολλέες ἰθὺς ἴενται</l>
<l n="115">ὄρνιθες, λάχνην δὲ διαψαίρουσι πόδεσσιν, </l>
<l n="116">ἠΰτε κερτομέοντες· ἐπὴν δέ οἱ ἐγγὺς ὀδόντων</l>
<pb xml:id="p.292"/>
<l n="117">ἔλθωσιν, τότʼ ἔπειτα δόλου πετάσασα θύρετρα,</l>
<l n="118">ἐξαπίνης συνέμαρψε καὶ ἔσπασεν εὐρὺ χανοῦσα</l>
<l n="119">ἄγρην κερδαλέην, ὅσσην ἕλεν οἰμήσασα.</l>
<l n="120">καὶ μὲν δὴ δολόμητις ἐπίκλοπον εὕρατο θήρην </l>
<l n="121">σηπίη· ἐκ γάρ οἱ κεφαλῆς πεφύασιν ἀραιοὶ</l>
<l n="122">ἀκρέμονες προτενεῖς, ὥστε πλόκοι, οἷσι καὶ αὐτὴ</l>
<l n="123">ὥστε περ ὁρμιῇσιν ἐφέλκεται ἰχθύας ἄγρῃ,</l>
<l n="124">πρηνὴς ἐν ψαμάθοισιν ὑπʼ ὀστράκῳ εἰλυθεῖσα.</l>
<l n="125">κείναις δὲ πλοκαμῖσι καὶ ἡνίκα κύματα θύει </l>
<l n="126">χείματι πετράων ἀντίσχεται, ἠΰτε τις νηῦς</l>
<l n="127">πείσματʼ ἐπʼ ἀκταίῃσιν ἀναψαμένη σπιλάδεσσι.</l>
<l n="128">Καρῖδες δʼ ὀλίγαι μὲν ἰδεῖν, ἴση δὲ καὶ ἀλκὴ</l>
<l n="129">γυίοις, ἀλλὰ δόλοισι καὶ ἄλκιμον ὤλεσαν ἰχθύν,</l>
<l n="130">λάβρακα, σφετέρῃσιν ἐπικλέα λαβροσύνῃσιν. </l>
<l n="131">οἱ μὲν γὰρ σπεύδουσι καὶ ἰθύουσι λαβέσθαι</l>
<l n="132">καρίδων, ταῖς δʼ οὔτε φυγεῖν σθένος οὔτε μάχεσθαι,</l>
<l n="133">ὀλλύμεναι δʼ ὀλέκουσι καὶ οὓς πέφνουσι φονῆας.</l>
<l n="134">εὖτε γὰρ ἀμφιχανόντες ἔσω μάρψωσιν ὀδόντων,</l>
<pb xml:id="p.294"/>
<l n="135">αἵδε θαμᾶ θρώσκουσι καὶ ἐς μεσάτην ὑπερῴην </l>
<l n="136">ὀξὺ κέρας χρίμπτουσι, τό τε σφίσι τέλλεται ἄκρης</l>
<l n="137">ἐκ κεφαλῆς· λάβραξ δὲ φίλης κεκορημένος ἄγρης</l>
<l n="138">νύγματος οὐκ ἀλέγει· τὸ δέ μιν νέμεταί τε καὶ ἕρπει,</l>
<l n="139">εἰσόκε τρυχόμενόν μιν ἕλῃ μόρος ἐξ ὀδυνάων·</l>
<l n="140">ὀψὲ δὲ γινώσκει νέκυος δεδαϊγμένος αἰχμῇ. </l>
<l n="141">ἔστι δέ τις πηλοῖσιν ἐφέστιος ὠμοφάγος βοῦς,</l>
<l n="142">εὐρύτατος πάντεσσι μετʼ ἰχθύσιν· ἦ γάρ οἱ εὖρος</l>
<l n="143">πολλάκις ἑνδεκάπηχυ δυωδεκάπηχύ τʼ ἐτύχθη·</l>
<l n="144">οὐτιδανὸς δὲ βίην καί οἱ δέμας ἄμμορον ἀλκῆς,</l>
<l n="145">μαλθακόν· ἐν δέ οἱ εἰσὶν ἀείδελοι ἔνδον ὀδόντες </l>
<l n="146">βαιοί τʼ οὐ κρατεροί τε· βίῃ δέ κεν οὔτι δαμάσσαι,</l>
<l n="147">ἀλλὰ δόλῳ καὶ φῶτας ἐπίφρονας εἷλε πεδήσας·</l>
<l n="148">δαιτὶ γὰρ ἀνδρομέῃ ἐπιτέρπεται, ἔξοχα δʼ αὐτῷ</l>
<l n="149">ἀνθρώπων κρέα τερπνὰ καὶ εὐάντητος ἐδωδή.</l>
<l n="150">εὖτέ τινʼ ἀθρήσῃ νεάτην ὑπὸ βύσσαν ἰόντα </l>
<l n="151">ἀνθρώπων, ὅσσοισιν ὑποβρύχιος πόνος ἅλμης</l>
<l n="152">μέμβλεται, αὐτὰρ ὁ κοῦφος ὑπὲρ κεφαλῆφιν ἀερθεὶς</l>
<l n="153">νήχεται ἀστεμφής, μεγάρων ὀρόφοισιν ἐοικώς,</l>
<l n="154">ἄτροπος ἀμφιταθείς, σὺν δʼ ἔρχεται, ᾗ κεν ἴῃσι</l>
<l n="155">δειλὸς ἀνήρ, μίμνοντι δʼ ἐφίσταται ἠΰτε πῶμα. </l>
<l n="156">ὡς δὲ πάϊς δολόεντα μόρον λίχνοισι μύεσσιν</l>
<l n="157">ἔστησεν· τὸν δʼ οὔτι πάγης λόχον ὁρμαίνοντα</l>
<pb xml:id="p.296"/>
<l n="158">γαστὴρ ἔνδον ἔλασσε, θοῶς δέ οἱ ἄγγος ὕπερθε</l>
<l n="159">κοῖλον ἐπεσμαράγησεν, ὁ δʼ οὐκέτι πολλὰ μενοινῶν</l>
<l n="160">ἐκφυγέειν δύναται στιβαρὸν σκέπας, ὄφρα ἑ κοῦρος </l>
<l n="161">μάρψῃ τε κτείνῃ τε, γέλων δʼ ἐπιθήσεται ἄγρῃ·</l>
<l n="162">ὣς ὅ γʼ ὑπὲρ κεφαλῆς βροτέης ὀλοφώϊος ἰχθὺς</l>
<l n="163">πέπτατʼ ἐρητύων ἀναδύμεναι, εἰσόκʼ ἀϋτμὴ</l>
<l n="164">φῶτα λίπῃ, ψυχὴν δὲ μετεκπνεύσῃ ῥοθίοισιν·</l>
<l n="165">ἔνθα ἑ τεθνηῶτα δυσώνυμος ἀμφιέπει βοῦς </l>
<l n="166">δαινύμενος, τέχνῃσιν ἑλὼν δυσμήχανον ἄγρην.</l>
<l n="167">καὶ μέν τις μνιαροῖσιν ἐπὶ πλαταμῶσι νοήσας</l>
<l n="168">καρκίνον αἰνήσει καὶ ἀγάσσεται εἵνεκα τέχνης</l>
<l n="169">κερδαλέης· καὶ τῷ γὰρ ἐπιφροσύνην πόρε δαίμων</l>
<l n="170">ὄστρεα φέρβεσθαι, γλυκερὴν καὶ ἄμοχθον ἐδωδήν. </l>
<l n="171">ὄστρεα μὲν κληῗδας ἀναπτύξαντα θυρέτρων</l>
<l n="172">ἰλὺν λιχμάζουσι καὶ ὕδατος ἰσχανόωντα</l>
<l n="173">πέπταται, ἀγκοίνῃσιν ἐφήμενα πετραίῃσι·</l>
<l n="174">καρκίνος αὖ ψηφῖδα παρὰ ῥηγμῖνος ἀείρας</l>
<l n="175">λέχριος ὀξείῃσι φέρει χηλῇσι μεμαρπώς, </l>
<l n="176">λάθρη δʼ ἐμπελάει, μέσσῳ δʼ ἐνεθήκατο λᾶαν</l>
<l n="177">ὀστρέῳ· ἔνθεν ἔπειτα παρήμενος εἰλαπινάζει</l>
<l n="178">δαῖτα φίλην· τὸ δʼ ἄρʼ οὔτι καὶ ἱέμενόν περ ἐρεῖσαι</l>
<l n="179">ἀμφιδύμους πλάστιγγας ἔχει σθένος, ἀλλʼ ὑπʼ ἀνάγκης</l>
<l n="180">οἴγεται, ὄφρα θάνῃ τε καὶ ἀγρευτῆρα κορέσσῃ. </l>
<l n="181">τῷ δʼ ἴσα τεχνάζουσι καὶ ἀστέρες ἑρπυστῆρες</l>
<pb xml:id="p.298"/>
<l n="182">εἰνάλιοι· καὶ τοῖς γὰρ ἐπʼ ὄστρεα μῆτις ὀπηδεῖ·</l>
<l n="183">ἀλλʼ οὐ λᾶαν ἄγουσι συνέμπορον οὐδʼ ἐπίκουρον</l>
<l n="184">κεῖνοι, τρηχὺ δὲ κῶλον ἐνηρείσαντο μέσοισι</l>
<l n="185">πεπταμένοις· τὰ μὲν ὧδε πιέζεται, οἱ δὲ νέμονται. </l>
<l n="186">ὄστρακον αὖ βυθίας μὲν ἔχει πλάκας, ἐν δέ οἱ ἰχθὺς</l>
<l n="187">πίννη ναιετάει κεκλημένος· ἡ μὲν ἄναλκις</l>
<l n="188">οὔτε τι μητίσασθαι ἐπίσταται οὔτε τι ῥέξαι,</l>
<l n="189">ἀλλʼ ἄρα οἱ ξυνόν τε δόμον ξυνήν τε καλύπτρην</l>
<l n="190">καρκίνος ἐνναίει, φέρβει δέ μιν ἠδὲ φυλάσσει· </l>
<l n="191">τῷ καὶ πιννοφύλαξ κικλήσκεται· ἀλλʼ ὅτε κόχλου</l>
<l n="192">ἰχθὺς ἔνδον ἵκηται, ὁ δʼ οὐ φρονέουσαν ἀμύξας</l>
<l n="193">δήγματι κερδαλέῳ πίννην ἕλεν· ἡ δʼ ὀδύνῃσιν</l>
<l n="194">ὄστρακα συμπλατάγησε καὶ ἔνδον ἐφράσσατο ἄγρην</l>
<l n="195">αὑτῇ τʼ ἠδʼ ἑτάρῳ, ξυνόν θʼ ἅμα δεῖπνον ἕλοντο. </l>
<pb xml:id="p.300"/>
<l n="196">ὣς ἄρα καὶ πλωτῆρσιν ἐν ὑγροπόροισιν ἔασι</l>
<l n="197">τοὶ μὲν κερδαλέοι, τοὶ δʼ ἄφρονες, οἷα καὶ ἡμῖν</l>
<l n="198">ἀνδράσιν, οὐδέ τι πᾶσιν ἐναίσιμόν ἐστι νόημα.</l>
<l n="199">φράζεο δʼ ἀφραδίῃ προφερέστατον ἡμεροκοίτην</l>
<l n="200">ἰχθύν, ὃν παρὰ πάντας ἀεργότατον τέκεν ἅλμη. </l>
<l n="201">τοῦ δʼ ἤτοι κεφαλῆς μὲν ἄνω τέτραπται ὕπερθεν</l>
<l n="202">ὄμματα, καὶ στόμα λάβρον ἐν ὀφθαλμοῖσι μέσοισιν·</l>
<l n="203">αἰεὶ δʼ ἐν ψαμάθοισι πανημέριος τετάνυσται</l>
<l n="204">εὕδων, νυκτὶ δὲ μοῦνον ἀνέγρεται ἠδʼ ἀλάληται·</l>
<l n="205">τοὔνεκα κέκληται καὶ νυκτερίς· ἀλλά μιν ἄτη </l>
<l n="206">γαστρὸς ἀτεκμάρτοιο κακὴ λάχεν· οὐ γὰρ ἐδωδῆς</l>
<l n="207">ἢ κόρον ἠέ τι μέτρον ἐπίσταται, ἀλλʼ ἀτέλεστον</l>
<l n="208">λυσσομανῆ βούβρωστιν ἀναιδέϊ γαστρὶ φυλάσσει·</l>
<l n="209">οὐδέ ποτʼ ἂν λήξειεν ἐδητύος ἐγγὺς ἐούσης,</l>
<l n="210">εἰσόκεν οἱ νηδύς τε μέση διὰ πᾶσα ῥαγείη, </l>
<l n="211">αὐτός τε προταθεὶς πέσῃ ὕπτιος, ἠέ τις ἄλλος</l>
<l n="212">πέφνῃ μιν νεπόδων πυμάτης ἔμφορτον ἐδωδῆς.</l>
<l n="213">σῆμα δέ τοι τόδε γαστρὸς ἀειμάργοιο πιφαύσκω·</l>
<pb xml:id="p.302"/>
<l n="214">εἰ γάρ τίς μιν ἑλὼν θήρης ἀποπειρήσαιτο</l>
<l n="215">χειρὶ βορὴν ὀρέγων, ὁ δὲ δέξεται, εἰσόκεν αὐτοῦ </l>
<l n="216">λαβροτάτου στόματος νηήσεται ἄχρις ἐδωδή.</l>
<l n="217">κλῦτε, γοναὶ μερόπων, οἶον τέλος ἀφραδίῃσι</l>
<l n="218">λαιμάργοις, ὅσον ἄλγος ἀδηφαγίῃσιν ὀπηδεῖ·</l>
<l n="219">τῷ τις ἀεργίην δυστερπέα τῆλε διώκοι</l>
<l n="220">καὶ κραδίης καὶ χειρός, ἔχοι δέ τι μέτρον ἐδωδῆς· </l>
<l n="221">μηδʼ ἐπὶ πανθοίνοισι νόον τέρποιτο τραπέζαις·</l>
<l n="222">πολλοὶ γὰρ τοῖοι καὶ ἐν ἀνδράσιν, οἶσι λέλυνται</l>
<l n="223">ἡνία, γαστρὶ δὲ πάντας ἐπιτρωπῶσι κάλωας·</l>
<l n="224">ἀλλά τις εἰσορόων φεύγοι τέλος ἡμεροκοίτου.</l>
<l n="225">ἔστι καὶ ὀξυκόμοισι νόος καὶ μῆτις ἐχίνοις, </l>
<l n="226">οἴ τʼ ἀνέμων ἴσασι βίας ζαμενεῖς τε θυέλλας</l>
<l n="227">ὀρνυμένας, νώτοισι δʼ ἀνοχλίζουσιν ἕκαστος</l>
<l n="228">λᾶαν, ὅσον βαρύθοντα περὶ σφετέρῃσιν ἀκάνθαις</l>
<l n="229">ῥηϊδίως φορέοιεν, ἴνʼἀντία κύματος ὁρμῇ</l>
<l n="230">βριθόμενοι μίμνωσι· τὸ γὰρ τρομέουσι μάλιστα, </l>
<l n="231">μὴ σφὰς ἐπʼ ἠιόνεσσι κυκώμενον οἶμα κυλίσῃ·</l>
<l n="232">Πουλυπόδων δʼ οὔπω τινʼ ὀΐομαι ἔμμενʼ ἄπυστον</l>
<pb xml:id="p.304"/>
<l n="233">τέχνης, οἳ πέτρῃσιν ὁμοίϊοι ἰνδάλλονται,</l>
<l n="234">τήν κε ποτιπτύξωσι περὶ σπείρῃς τε βάλωνται.</l>
<l n="235">ἄνδρας δʼ ἀγρευτῆρας ὁμῶς καὶ κρέσσονας ἰχθῦς </l>
<l n="236">ῥηϊδίως ἀπάτῃσι παραπλάγξαντες ἄλυξαν.</l>
<l n="237">ἀλλʼ ὅτε χειρότερός τις ἐπισχεδὸν ἀντιβολήσῃ,</l>
<l n="238">αὐτίκα πουλύποδές τε καὶ ἰχθύες ἐξεφάνησαν,</l>
<l n="239">μορφῆς πετραίης ἐξάλμενοι, ἐκ δὲ δόλοιο</l>
<l n="240">φορβήν τʼ ἐφράσσαντο καὶ ἐξήλυξαν ὄλεθρον. </l>
<l n="241">χείματι δʼ οὔποτε φασὶν ἐπιστείχειν ἁλὸς ὕδωρ</l>
<l n="242">πουλύποδας· ζαμενεῖς γὰρ ὑποτρομέουσιν ἀέλλας·</l>
<l n="243">ἀλλʼ οἵ γε γλαφυρῇσιν ἐνιζόμενοι θαλάμῃσι</l>
<l n="244">πτήξαντες δαίνυνται ἑοὺς πόδας, ἠΰτε σάρκας</l>
<l n="245">ἀλλοτρίας· οἱ δʼ αὖτις ἑοὺς κορέσαντες ἄνακτας </l>
<l n="246">φύονται· τόδε πού σφι Ποσειδάων ἐπένευσε.</l>
<l n="247">τοῖον καὶ βλοσυρῇσιν ἀειμάργοισι νόημα</l>
<l n="248">ἄρκτοις· χειμερίην γὰρ ἀλυσκάζουσαι ὁμοκλήν,</l>
<l n="249">δῦσαι φωλειοῖο μυχὸν κατὰ πετρήεντα</l>
<l n="250">ὃν πόδα λιχμάζουσιν, ἐδητύος ἔργον ἄπαστον, </l>
<pb xml:id="p.306"/>
<l n="251">μαιόμεναι δαίτην ἀνεμώλιον, οὐδʼ ἐθέλουσι</l>
<l n="252">προβλώσκειν, εὐκραὲς ἕως ἔαρ ἡβήσειεν.</l>
<l n="253">ἔξοχα δʼ ἀλλήλοισιν ἀνάρσιον ἔχθος ἔχουσι</l>
<l n="254">κάραβος ἀϊκτὴρ μύραινά τε πουλύποδές τε,</l>
<l n="255">ἀλλήλους δʼ ὀλέκουσιν ἀμοιβαίοισι φόνοισιν. </l>
<l n="256">αἰεὶ δʼ ἰχθυόεσσα μετὰ σφίσιν ἵστατʼ ἐνυὼ</l>
<l n="257">καὶ μόθος, ἄλλου δʼ ἄλλος ἑὴν ἐνεπλήσατο νηδύν.</l>
<l n="258">ἡ μὲν ὑπὲκ πέτρης ἁλιμυρέος ὁρμηθεῖσα</l>
<l n="259">φοιταλέη μύραινα διέσσυται οἴδματα πόντου,</l>
<l n="260">φορβὴν μαιομένη, τάχα δʼ εἴσιδε πούλυπον ἀκτῆς </l>
<l n="261">ἄκρα διερπύζοντα καὶ ἀσπασίην ἐπί θήρην</l>
<l n="262">ἔσσυτο γηθομένη· τὸν δʼ οὐ λάθεν ἐγγὺς ἐοῦσα·</l>
<l n="263">ἀλλʼ ἤτοι πρῶτον μὲν ἀτυζόμενος δεδόνηται</l>
<l n="264">ἐς φόβον, οὐδʼ ἄρα μῆχος ἔχει μύραιναν ἀλύξαι</l>
<l n="265">ἕρπων νηχομένην τε καὶ ἄσχετα μαιμώωσαν. </l>
<l n="266">αἶψα δέ μιν κατέμαρψε γένυν τʼ ἐνέρεισε δαφοινήν· </l>
<l n="267">πούλυπος αὖτʼ ἀέκων ὀλοῆς ὑπὸ μάρνατʼ ἀνάγκης,</l>
<l n="268">ἀμφὶ δέ οἱ μελέεσσιν ἑλίσσεται, ἄλλοτε ἄλλας</l>
<l n="269">παντοίας στροφάλιγγας ὑπὸ σκολιοῖσιν ἱμᾶσι</l>
<l n="270">τεχνάζων, εἴ πώς μιν ἐρητύσειε βρόχοισιν </l>
<l n="271">ἀμφιβαλών· ἀλλʼ οὔτι κακῶν ἄκος οὔτʼ ἀλεωρή·</l>
<l n="272">ῥεῖα γὰρ ἀμφιπεσόντος ὀλισθηροῖς μελέεσσιν</l>
<l n="273">ὀτραλέη μύραινα διαρρέει οἷάπερ ὕδωρ·</l>
<l n="274">αὐτὰρ ὅ γʼ ἄλλοτε νῶτα παναίολα, ἄλλοτε δειρὴν</l>
<l n="275">οὐρήν τʼ ἀκροτάτην περιβάλλεται, ἄλλοτε δʼ αὖτε </l>
<l n="276">ἐμπίπτει στόματός τε πύλαις γενύων τε μυχοῖσιν.</l>
<l n="277">ὡς δὲ παλαισμοσύνης γυιαλκέος ἴδμονες ἄνδρες</l>
<l n="278">δηρὸν ἐπʼ ἀλλήλοισιν ἑὴν ἀναφαίνετον ἀλκήν,</l>
<pb xml:id="p.308"/>
<l n="279">ἤδη δʼ ἐκ μελέων λιαρὸς καὶ ἀθέσφατος ἱδρὼς</l>
<l n="280">χεύεται ἀμφοτέροισι· τὰ δʼ αἰόλα κέρδεα τέχνης </l>
<l n="281">πλάζονται, χεῖρές τε περὶ χροῒ κυμαίνονται·</l>
<l n="282">ὣς καὶ πουλύποδος κοτυληδόνες οὐ κατὰ κόσμον</l>
<l n="283">πλαζόμεναι κενεῇσι παλαισμοσύναις μογέουσιν.</l>
<l n="284">ἡ δέ μιν ὀξυτόμοισιν ὑπὸ ῥιπῇσιν ὀδόντων</l>
<l n="285">δαρδάπτει· μελέων δὲ τὰ μὲν κατεδέξατο γαστήρ, </l>
<l n="286">ἄλλα δʼ ἔτʼ ἐν γενύεσσι θοοὶ τρίβουσιν ὀδόντες,</l>
<l n="287">ἄλλα δέ τʼ ἀσπαίρει καὶ ἑλίσσεται ἡμιδάϊκτα,</l>
<l n="288">εἰσέτι παιφάσσοντα καὶ ἐκφυγέειν ἐθέλοντα.</l>
<l n="289">ὡς δʼ ὅτʼ ἀνὰ ξυλόχους ὀφίων στίβον ἐξερεείνων</l>
<l n="290">βριθόκερως ἔλαφος ῥινήλατον ἴχνος ἀνεῦρε, </l>
<l n="291">χειὴν δʼ εἰσαφίκανε καὶ ἑρπετὸν εἴρυσεν ἔξω</l>
<l n="292">δάπτει τʼ ἐμμενέως· ὁ δʼ ἐλίσσεται ἀμφί τε γοῦνα,</l>
<l n="293">δειρήν τε στέρνον τε· τὰ δʼ ἡμίβρωτα κέχυνται</l>
<l n="294">ἅψεα, πολλὰ δʼ ὀδόντες ὑπὸ στόμα δαιτρεύουσιν·</l>
<l n="295">ὣς καὶ πουλύποδος δνοπαλίζεται αἰόλα γυῖα </l>
<l n="296">δυσμόρου· οὐδέ ἑ μῆτις ἐπιφροσύνης ἐσάωσε</l>
<l n="297">πετραίης· εἰ γάρ ποτʼ ἀλευόμενος περὶ πέτρην</l>
<l n="298">πλέξηται, χροιήν τε πανείκελον ἀμφιέσηται,</l>
<l n="299">ἀλλʼ οὐ μυραίνης ἔλαθεν κέαρ, ἀλλά ἑ μούνη</l>
<l n="300">φράζεται, ἄπρηκτον δὲ πέλει κείνοιο νόημα. </l>
<l n="301">ἔνθα μιν οἰκτείρειας ἀκοσμοτάτοιο μόροιο,</l>
<l n="302">ὡς ὁ μὲν ἐν πέτρῃσιν ὑφέξεται, ἡ δέ οἱ ἄγχι</l>
<l n="303">ἠΰτʼ ἐπεγγελόωσα παρίσταται· ὧδέ κε φαίης</l>
<l n="304">μυθεῖσθαι μύραιναν ἀπηνέα κερτομέουσαν·</l>
<l n="305">τί πτώσσεις δολομῆτα; τίνʼ ἔλπεαι ἠπεροπεύειν; </l>
<pb xml:id="p.310"/>
<l n="306">ἦ τάχα καὶ πέτρης πειρήσομαι, ἤν σε καὶ εἴσω</l>
<l n="307">δέξηται σπιλὰς ἥδε καὶ ἠμύσασα καλύψῃ.</l>
<l n="308">αὐτίκα δʼ ἀγκύλον ἕρκος ἐνιπλήξασα λαφύσσει,</l>
<l n="309">χοιράδος αὖ ἐρύουσα περίτρομον· αὐτὰρ ὅ γʼ οὔτι,</l>
<l n="310">οὐδὲ δαϊζόμενος, λείπει πάγου οὐδʼ ἀνίησιν, </l>
<l n="311">ἀλλʼ ἔχεται πέτρης εἱλιγμένος, εἰσόκεν αὐταὶ</l>
<l n="312">λείπωνται μοῦναι κοτυληδόνες ἐμπεφυυῖαι.</l>
<l n="313">ὡς δʼ ὅτε περθομένης δηΐων ὑπὸ χερσὶ πόληος,</l>
<l n="314">ἑλκομένων παίδων τε δορυκτήτων τε γυναικῶν,</l>
<l n="315">κοῦρον ἀνὴρ δειρῇ τε καὶ ἀγκάσιν ἐμπεφυῶτα </l>
<l n="316">γειναμένης ἐρύσῃ πολέμου νόμῳ, αὐτὰρ ὁ χεῖρας</l>
<l n="317">πλέγδην οὐκ ἀνίησιν ἀπʼ αὐχένος, οὐδέ ἑ μήτηρ</l>
<l n="318">κωκυτῷ προΐησιν, ὁμοῦ δέ οἱ ἕλκεται αὐτή·</l>
<l n="319">ὣς καὶ πουλύποδος δειλὸν δέμας ἑλκομένοιο</l>
<l n="320">λισσάδι μυδαλέῃ περιφύεται, οὐδʼ ἀνίησι. </l>
<l n="321">Κάραβος αὖ μύραιναν ἀπηνέα περ μάλʼ ἐοῦσαν</l>
<l n="322">ἐσθίει, αὐτοφόνοισιν ἀγηνορίῃσι δαμεῖσαν.</l>
<l n="323">ἦ γὰρ ὁ μὲν πέτρης σχεδὸν ἵσταται, ᾗ ἔνι ναίει</l>
<l n="324">ὀτραλέη μύραινα· δύω δʼ ἀνὰ κέντρα τιτήνας</l>
<l n="325">δήϊα φυσιόων προκαλίζεται ἐς μόθον ἐλθεῖν, </l>
<l n="326">ἶσος ἀριστῆϊ προμάχῳ στρατοῦ, ὅς ῥά τε χειρῶν</l>
<l n="327">ἠνορέῃ πολέμου τε δαημοσύνῃσι πεποιθὼς</l>
<l n="328">ἔντεσι καρτύνας βριαρὸν δέμας, ὀξέα πάλλων</l>
<l n="329">ἔγχεα, δυσμενέων προκαλίζεται ὅς κʼ ἐθέλῃσιν</l>
<l n="330">ἀντιάαν· τάχα δʼ ἄλλον ἀριστήων ὀροθύνει· </l>
<l n="331">ὣς ὅ γε μυραίνης θήγει φρένας, οὐδʼ ἐπὶ μῶλον</l>
<l n="332">δηθύνει, θαλάμης δὲ διαΐξασα κελαινή,</l>
<l n="333">αὐχένα γυρώσασα, χόλῳ μέγα παιφάσσουσα</l>
<l n="334">ἀντιάᾳ· τὸν δʼ οὔτι περισπέρχουσά περ αἰνῶς</l>
<l n="335">βλάπτει τρηχὺν ἐόντα, γένυν δʼ ἀνεμώλιον αὔτως </l>
<l n="336">ἐγχρίμπτει, στερεοῖσι δʼ ἐτώσια μαίνετʼ ὀδοῦσιν·</l>
<l n="337">οἱ δὲ πάλιν γενύεσσιν ἀπηνέος ὡς ἀπὸ πέτρης</l>
<pb xml:id="p.312"/>
<l n="338">παλλόμενοι κάμνουσι καὶ ἀμβλύνονται ἐρωῆς.</l>
<l n="339">τῆς δὲ μέγα φλεγέθει καὶ ὀρίνεται ἄγριον ἦτορ,</l>
<l n="340">εἰσόκε μιν χηλῇσιν ἐπαΐξας δολιχῇσιν </l>
<l n="341">κάραβος αὐχενίοιο λάβῃ μέσσοιο τένοντος·</l>
<l n="342">ἴσχει δʼ ἐμπεφυὼς χαλκείῃ ὥστε πυράγρῃ,</l>
<l n="343">νωλεμές, οὐδʼ ἀνίησι καὶ ἐσσυμένην περ ἀλύξαι·</l>
<l n="344">ἡ δὲ βίῃ μογέουσα καὶ ἀσχαλόωσʼ ὀδύνῃσι,</l>
<l n="345">πάντῃ δινεύει σκολιὸν δέμας, αἶψα δὲ νῶτα </l>
<l n="346">καράβου ὀξυβελῆ περιβάλλεται ἀμφιχυθεῖσα,</l>
<l n="347">ἐν δʼ ἐπάγη σκώλοισι καὶ ὀξείῃσιν ἀκωκαῖς</l>
<l n="348">ὀστράκου, ὠτειλαῖς δὲ περιπλήθουσα θαμειαῖς</l>
<l n="349">ὄλλυται αὐτοδάϊκτος, ὑπʼ ἀφραδίῃσι θανοῦσα.</l>
<l n="350">ὡς δʼ ὅτε θηροφόνων τις ἀνὴρ δεδαημένος ἔργων, </l>
<l n="351">λαῶν ἀμφιδόμοισιν ἐναγρομένων ἀγορῇσι,</l>
<l n="352">πόρδαλιν οἰστρηθεῖσαν ἐνὶ ῥοίζοισιν ἱμάσθλης</l>
<l n="353">ἐγχείῃ δέχεται ταναήκεϊ δοχμὸς ὑποστάς·</l>
<l n="354">ἡ δὲ καὶ εἰσορόωσα γένυν θηκτοῖο σιδήρου</l>
<l n="355">ἄγρια κυμαίνουσα κορύσσεται, ἐν δʼ ἄρα λαιμῷ </l>
<l n="356">ἠΰτε δουροδόκῃ χαλκήλατον ἔσπασεν αἰχμήν·</l>
<l n="357">ὣς ἄρα καὶ μύραιναν ἕλεν χόλος ἀφραδίῃσι</l>
<l n="358">δύσμορον, αὐτοτύποισιν ὑπʼ ὠτειλῇσι δαμεῖσαν.</l>
<l n="359">τοίην που τραφερῆς γαίης ἔπι δῆριν ἔθεντο</l>
<l n="360">ἄμφω ἐνὶ ξυλόχοισιν ὄφις καὶ τρηχὺς ἐχῖνος </l>
<l n="361">ἀντόμενοι· καὶ τοῖς γὰρ ἀνάρσιος αἶσα μέμηλεν.</l>
<l n="362">ἤτοι ὁ μὲν προϊδὼν ὀλοφώϊον ἑρπυστῆρα,</l>
<l n="363">φραξάμενος πυκινῇσιν ὑπὸ προβλῆσιν ἀκάνθαις</l>
<l n="364">εἱλεῖται σφαιρηδόν, ὑφʼ ἕρκεϊ γυῖα φυλάσσων,</l>
<l n="365">ἔνδοθεν ἑρπύζων· ὁ δέ οἱ σχεδὸν αὐτίκα θύνων </l>
<l n="366">πρῶτα μὲν ἰοτόκοισιν ἐπισπέρχει γενύεσσιν,</l>
<pb xml:id="p.314"/>
<l n="367">ἀλλʼ αὔτως μογέει κενεὸν πόνον· οὐ γὰρ ἱκάνει</l>
<l n="368">χρωτὸς ἔσω μαλεροῖσι καὶ ἱέμενός περ ὀδοῦσι·</l>
<l n="369">τοίη μιν λάχνη δυσπαίπαλος ἀμφιβέβηκεν·</l>
<l n="370">αὐτὰρ ὁ κυκλοτερὴς ὁλοότροχος αἰόλα γυῖα </l>
<l n="371">δινεύων, πυκινῇσι κυλινδόμενος στροφάλιγξιν,</l>
<l n="372">ἐμπίπτει σπείρῃσι καὶ οὐτάζει βελέεσσι</l>
<l n="373">χαίτης ὀξυτόμοισιν· ὁ δʼ ἄλλοθεν εἴβεται ἄλλος</l>
<l n="374">ἰχὼρ αἱματόεις, τὸν δʼ ἕλκεα πόλλʼ ἀνιάζει.</l>
<l n="375">ἔνθα μιν ἀμφιβαλὼν περιηγέϊ πάντοθεν ὁλκῷ </l>
<l n="376">ὑγρὸς ὄφις χαλεποῖσι περιπλέγδην ὑπὸ δεσμοῖς</l>
<l n="377">ἴσχει τʼ ἐμπρίει τε χόλῳ τʼ ἐνερείδεται ἀλκήν.</l>
<l n="378">τοῦ δʼ εἴσω τάχα πᾶσαι ὀλισθαίνουσιν ἄκανθαι</l>
<l n="379">ὀξέα πεφρικυῖαι· ὁ δʼ ἐν σκολόπεσσι πεπηγὼς</l>
<l n="380">οὔτε βίην ἀνίησι καὶ οὐκ ἐθέλων πεπέδηται, </l>
<l n="381">ἀλλὰ μένει γόμφοισιν ἅτε κρατεροῖσιν ἀρηρώς,</l>
<l n="382">ὄφρα θάνῃ, σὺν δʼ αὐτὸν ἀπέφθισε θῆρα πιέζων</l>
<l n="383">πολλάκις, ἀλλήλοις δὲ μόρος καὶ πῆμα γένοντο·</l>
<l n="384">πολλάκι δʼ ἐξήλυξε καὶ ἔκφυγε δεινὸς ἐχῖνος,</l>
<l n="385">ἐκδὺς ἑρπυστῆρος ἀλυκτοπέδης τε κελαινῆς, </l>
<l n="386">εἰσέτι τεθνηῶτος ἔχων περὶ σάρκας ἀκάνθαις.</l>
<l n="387">τοίη καὶ μύραινα κακόφρονι δάμναται ἄτῃ,</l>
<l n="388">καράβῳ ἁρπαλέη τε καὶ εὐάντητος ἐδωδή.</l>
<l n="389">Κάραβον αὖ καὶ τρηχὺν ὁμῶς καὶ κραιπνὸν ἐόντα</l>
<l n="390">δαίνυτʼ ἀφαυρότερός περ ἐὼν καὶ νωθρὸς ἐρωὴν </l>
<l n="391">πούλυπος· ἡνίκα γάρ μιν ὑπὸ σπιλάδεσσι νοήσῃ</l>
<l n="392">αὔτως ἀτρεμέοντα καὶ ἥμενον, αὐτὰρ ὁ λάθρη</l>
<pb xml:id="p.316"/>
<l n="393">νῶτον ἐπαΐξας περιβάλλεται αἰόλα δεσμά,</l>
<l n="394">ἰφθίμων δολιχῇσι ποδῶν σειρῇσι πιέζων,</l>
<l n="395">σὺν δὲ οἱ ἀκραίῃς κοτυληδόσι θερμὸν ἐρείδει </l>
<l n="396">αὐλὸν ἐπισφίγγων στόματος μέσον, οὐδ̔ ἀνίησι</l>
<l n="397">πνοιὴν ἠερίην οὔτʼ ἔνδοθεν οὔθʼ ἑτέρωθεν·</l>
<l n="398">καὶ γὰρ καὶ νεπόδεσσι παλίρροος ἕλκεται ἀήρ·</l>
<l n="399">ἀλλʼ ἔχει ἀμφιπεσών· ὁ δὲ νήχεται, ἄλλοτε μίμνει,</l>
<l n="400">ἄλλοτε δʼ ἀσπαίρει, ποτὲ δὲ προβλῆσιν ὑπʼ ἄκραις </l>
<l n="401">ῥήγνυται· αὐτὰρ ὅ γʼ οὔτι βίης μεθίησιν ἄεθλον,</l>
<l n="402">ὄφρα ἑ τεθνηῶτα λίπῃ ψυχή τε καὶ ἀλκή.</l>
<l n="403">δὴ τότε μιν προπεσόντα παρήμενος ἐν ψαμάθοισι</l>
<l n="404">δαίνυται, ἠΰτε κοῦρος ὑπὲκ μαζοῖο τιθήνης</l>
<l n="405">χείλεσιν αὖ ἐρύει λαρὸν γλάγος· ὣς ὅ γε σάρκας </l>
<l n="406">λάπτων ὀξυπόροιο κατέσπασεν ἄγγεος ἔξω</l>
<l n="407">μυζήσας, γλυκερῆς δὲ βορῆς ἐνεπλήσατο νηδύν.</l>
<l n="408">ὡς δέ τις ἡμερόκοιτος ἀνὴρ ληΐστορι τέχνῃ</l>
<l n="409">ὁρμαίνων ἀΐδηλα, δίκης σέβας οὔποτʼ ἀέξων,</l>
<l n="410">ἑσπέριος στεινῇσι καταπτήξας ἐν ἀγυιαῖς, </l>
<l n="411">ἄνδρα παραστείχοντα μετʼ εἰλαπίνην ἐλόχησε·</l>
<l n="412">καί ῥʼ ὁ μὲν οἰνοβαρὴς ἕρπει πάρος, ὑγρὸν ἀείδων,</l>
<l n="413">οὐ μάλα νηφάλιον κλάζων μέλος· αὐτὰρ ὁ λάθρη</l>
<pb xml:id="p.318"/>
<l n="414">ἐξόπιθε προὔτυψε καὶ αὐχένα χερσὶ δαφοιναῖς</l>
<l n="415">εἷλεν ἐπιβρίσας, κλῖνέν τέ μιν ἄγριον ὕπνον </l>
<l n="416">οὐ τηλοῦ θανάτοιο καὶ εἵματα πάντʼ ἐναρίξας</l>
<l n="417">ᾤχετο, δυσκερδῆ τε φέρων καὶ ἀνέστιον ἄγρην·</l>
<l n="418">τοιάδε καὶ πινυτοῖσι νοήματα πουλυπόδεσσιν.</l>
<l n="419">οἵδε μὲν ἀντίβιοι καὶ ἀνάρσιοι ἔξοχʼ ἔασιν</l>
<l n="420">εἰναλίων· μοῦνοι δὲ μετʼ ἰχθύσιν αἰολοφύλοις </l>
<l n="421">ποινητῆρες ἔασι καὶ ἀλλήλων ὀλετῆρες.</l>
<l n="422">ἄλλοι δʼ ἰοφόροι νεπόδων, στομάτεσσι δʼ ἀεικὴς</l>
<l n="423">ἰὸς ἐνιτρέφεται στυγερός τʼ ἐπὶ δήγμασιν ἕρπει.</l>
<l n="424">τοῖον καὶ σκολόπενδρα, δυσώνυμον ἑρπετὸν ἅλμης,</l>
<l n="425">ἶσον ἐπιχθονίῳ δέμας ἑρπετῷ· ἀλλὰ τό γʼ ἄτην </l>
<l n="426">κύντερον· εἰ γάρ οἱ τις ἐπιψαύσειε πελάσσας,</l>
<l n="427">αὐτίκα οἱ κνῆστις μὲν ἐπὶ χροῒ θερμὸν ἔρευθος</l>
<l n="428">φοινίσσει, σμώδιξ δὲ διατρέχει ἠΰτε ποίης,</l>
<l n="429">τὴν κνίδα κικλήσκουσιν, ἐπωνυμίην ὀδυνάων.</l>
<l n="430">ἐχθρὴ δὲ σκολόπενδρα πανέξοχον ἀσπαλιεῦσι </l>
<l n="431">ἐμπελάαν· εἰ γάρ ποτʼ ἐπιψαύσειε δελέτρου,</l>
<l n="432">οὐκ ἄν τις νεπόδων κείνου πέλας ἀγκίστροιο</l>
<l n="433">ἔλθοι· τοῖον γάρ οἱ ἀπεχθέα μίσγεται ἰόν.</l>
<l n="434">τοίη καὶ βαλιῇσιν ἰουλίσι τέτροφεν ἄτη</l>
<pb xml:id="p.320"/>
<l n="435">ἂν στόμα· τὰς δὲ μάλιστα βυθῶν διφήτορες ἄνδρες </l>
<l n="436">δύπται σπογγοτόμοι τε δυηπαθέες στυγέουσιν·</l>
<l n="437">εὖτε γὰρ ἀθρήσωσιν ἐρευνητῆρα θαλάσσης</l>
<l n="438">σπερχόμενον ποτὶ βυσσὸν ὑποβρυχίοισι πόνοισιν,</l>
<l n="439">αἵ δʼ ἀπὸ πετράων μάλα μυρίαι ὁρμηθεῖσαι</l>
<l n="440">ἄνδρα περιπροθέουσι καὶ ἀθρόαι ἀμφιχέονται </l>
<l n="441">καί μιν ὁδοῦ βλάπτουσι πονεύμενον, ἄλλοθεν ἄλλαι</l>
<l n="442">κνίζουσαι στομάτεσσιν ἀναιδέσιν· αὐτὰρ ὁ κάμνει</l>
<l n="443">ὕδατι καὶ στυγερῇσιν ἰουλίσιν ἀντιβολήσας,</l>
<l n="444">χερσὶ δʼ, ὅσον σθένος ἐστίν, ἐπειγομένοις τε πόδεσσι</l>
<l n="445">σεύει ἀμυνόμενος διερὸν στρατόν· αἱ δʼ ἐφέπονται </l>
<l n="446">ἀστεμφεῖς, μυίαις ἐναλίγκιοι, αἵ ῥά τ᾽ ἐπʼ ἔργοις</l>
<l n="447">ἀνέρας ἀμητῆρας ὀπωρινὸν μογέοντας</l>
<l n="448">πάντοσʼ ἀνιηραὶ θέρεος στίχες ἀμφιπέτονται.</l>
<l n="449">οἱ δʼ ἅμα μὲν καμάτῳ τε καὶ ἀκρήτοισι βολῇσιν</l>
<l n="450">ἠέρος ἱδρώουσιν, ἀνιάζουσί τε μυίαις </l>
<l n="451">ἐκπάγλως· αἱ δʼ οὐδὲν ἀναιδείης χαλόωσι,</l>
<l n="452">πρὶν θανέειν ἢ ξουθὸν ἀπʼ ἀνέρος αἷμα πάσασθαι.</l>
<l n="453">τόσσος ἔρως καὶ τοῖσιν ἐν ἰχθύσιν αἵματος ἀνδρῶν.</l>
<l n="454">οὐ μὴν θὴν ἀβληχρὸν ἔχει δάκος εὖτε χαράξῃ</l>
<pb xml:id="p.322"/>
<l n="455">πούλυπος ἑρπυστὴρ ἢ σηπίη, ἀλλὰ καὶ αὐτοῖς </l>
<l n="456">ἐντρέφεται βαιὸς μὲν ἀτὰρ βλαπτήριος ἰχώρ.</l>
<l n="457">κέντρα δὲ πευκήεντα μετʼ ἰχθύσιν ὡπλίσσαντο</l>
<l n="458">κωβιός, ὃς ψαμάθοισι, καὶ ὃς πέτρῃσι γέγηθε</l>
<l n="459">σκορπίος, ὠκεῖαί τε χελιδόνες ἠδὲ δράκοντες</l>
<l n="460">καὶ κύνες οἳ κέντροισιν ἐπώνυμοι ἀργαλέοισι, </l>
<l n="461">πάντες ἀταρτηροῖς ὑπὸ νύγμασιν ἰὸν ἱέντες.</l>
<pb xml:id="p.324"/>
<l n="462">Τρυγόνι δὲ ξιφίῃ τε θεὸς κρατερώτατα δῶρα</l>
<l n="463">γυίοις ἐγκατέθηκεν, ὑπέρβιον ὅπλον ἑκάστῳ</l>
<l n="464">καρτύνας· καὶ τῷ μὲν ὑπὲρ γένυν ἐστήριξεν</l>
<l n="465">ὄρθιον, αὐτόρριζον, ἀκάχμενον, οὔτι σιδήρου </l>
<l n="466">φάσγανον, ἀλλʼ ἀδάμαντος ἰσόσθενες ὄβριμον ἆορ.</l>
<l n="467">οὐ κείνου κρυόεσσαν ἐπιβρίσαντος ἀκωκὴν</l>
<l n="468">οὐδὲ μάλα στερεὴ τλαίη λίθος οὐτηθεῖσα·</l>
<l n="469">τοίη οἱ ζαμενής τε πέλει πυρόεσσά τʼ ἐρωή.</l>
<l n="470">Τρυγόνι δʼ ἐκ νεάτης ἀνατέλλεται ἄγριον οὐρῆς </l>
<l n="471">κέντρον ὁμοῦ χαλεπόν τε βίῃ καὶ ὀλέθριον ἰῷ.</l>
<l n="472">οὐδέ κεν οὐ ξιφίαι, οὐ τρυγόνες ἐν γενύεσσι</l>
<l n="473">φορβὴν πρόσθε πάσαιντο, πάρος βελέεσσι δαφοινοῖς</l>
<l n="474">οὐτῆσαι ζωόν τε καὶ ἄπνοον ὅττι παρείη.</l>
<l n="475">ἀλλʼ ἤτοι ξιφίην μὲν ἐπὴν προλίπῃσιν ἀϋτμή, </l>
<l n="476">αὐτίκα οἱ κἀκεῖνο συνέφθιτο καρτερὸν ἆορ,</l>
<l n="477">αὐτῷ δʼ ὅπλον ἄνακτι συνέσβετο, καδδὲ λέλειπται</l>
<l n="478">ὀστέον οὐδενόσωρον, ἀμήχανον ὅσσον ἰδέσθαι</l>
<l n="479">φάσγανον· οὐδέ κεν ἄν τι καὶ ἱέμενος τελέσειας.</l>
<l n="480">τρυγονίου δʼ οὔπω τι κακώτερον ἔπλετο πῆμα </l>
<l n="481">τρώματος, οὐδʼ ὅσα χεῖρες ἀπήϊα τεχνήσαντο</l>
<l n="482">χαλκήων, οὐδʼ ὅσσα φερεπτερύγων ἐπʼ ὀϊστῶν</l>
<l n="483">Πέρσαι φαρμακτῆρες ὀλέθρια μητίσαντο·</l>
<l n="484">τρυγόνι γὰρ ζωῇ τε βέλος ῥίγιστον ὀπηδεῖ</l>
<l n="485">ζαφλεγές, οἷόν πού τις ἀνὴρ πέφρικεν ἀκούων, </l>
<l n="486">ζώει τε φθιμένης καὶ ἀτειρέα ῥύεται ἀλκὴν</l>
<pb xml:id="p.326"/>
<l n="487">ἄτροπον· οὐδʼ ἄρα μοῦνον ἐνὶ ζῴοις ἀΐδηλον</l>
<l n="488">ἄτην, ὅσσα βάλῃσιν, ἐρεύγεται, ἀλλὰ καὶ ἔρνος</l>
<l n="489">καὶ πέτρην ἐκάκωσε, καὶ εἴ ποθι κεῖνο πελάσσῃ.</l>
<l n="490">εἰ γάρ τίς κʼ ἐριθηλὲς ἀεξόμενον φυτὸν ὥραις, </l>
<l n="491">θαλλοῖς τʼ εὐφυέεσσι καὶ εὐκάρποισι γονῇσι,</l>
<l n="492">νέρθεν ὑπὸ ῥίζῃσιν ἀναιδέϊ τύμματι κείνῳ</l>
<l n="493">οὐτήσῃ, τόδʼ ἔπειτα κακῇ βεβολημένον ἄτῃ</l>
<l n="494">λήγει μὲν πετάλων, κατὰ δὲ ῥέει ἠΰτε νούσῳ·</l>
<l n="495">πρῶτον ἀπʼ ἀγλαΐης δὲ μαραίνεται, οὐδέ τι τηλοῦ </l>
<l n="496">αὖόν τʼ οὐτιδανόν τε καὶ ἄχλοον ὄψεαι ἔρνος.</l>
<l n="497">κεῖνό ποτʼ αἰγανέῃ δολιχήρεϊ κωπηέσσῃ</l>
<l n="498">Κίρκη Τηλεγόνῳ πολυφάρμακος ὤπασε μήτηρ,</l>
<l n="499">αἰχμάζειν δηΐοις ἅλιον μόρον· αὐτὰρ ὁ νήσῳ</l>
<l n="500">αἰγιβότῳ προσέκελσε, καὶ οὐ μάθε πώεα πέρθων </l>
<l n="501">πατρὸς ἑοῦ, γεραρῷ δὲ βοηδρομέοντι τοκῆϊ</l>
<l n="502">αὐτῷ, τὸν μάστευε, κακὴν ἐνεμάξατο κῆρα.</l>
<l n="503">ἔνθα τὸν αἰολόμητιν Ὀδυσσέα, μυρία πόντου</l>
<l n="504">ἄλγεα μετρήσαντα πολυκμήτοισιν ἀέθλοις,</l>
<l n="505">τρυγὼν ἀλγινόεσσα μιῇ κατενήρατο ῥιπῇ. </l>
<l n="506">Θύννῳ δὲ ξιφίῃ τε συνέμπορον αἰὲν ὀπηδεῖ</l>
<l n="507">πῆμα· τὸ δʼ οὔποτʼ ἔχουσιν ἀπότροπον οὔτε μεθέσθαι</l>
<pb xml:id="p.328"/>
<l n="508">οὔτε φυγεῖν, πτερύγεσσιν ἐνήμενον ἄγριον οἶστρον,</l>
<l n="509">ὅς σφισι, καυστηροῖο κυνὸς νέον ἱσταμένοιο,</l>
<l n="510">κέντρου πευκεδανοῖο θοὴν ἐνερείδεται ἀλκήν, </l>
<l n="511">ὀξὺ μάλʼ ἐγχρίμπτων, χαλεπὴν δʼ ἐπὶ λύσσαν ὀρίνει,</l>
<l n="512">θωρήξας ὀδύνῃσιν· ἐπισπέρχει δʼ ἀέκοντας</l>
<l n="513">φοιταλέῃ μάστιγι χορευέμεν· οἱ δὲ κελαινῷ</l>
<l n="514">τύμματι παιφάσσουσι μεμηνότες, ἄλλοτε δʼ ἄλλῃ</l>
<l n="515">κῦμα καθιππεύουσιν, ἀνήνυτον ἄλγος ἔχοντες. </l>
<l n="516">πολλάκι καὶ νήεσσιν ἐϋκραίροις ἐνόρουσαν</l>
<l n="517">ῥιπῇ ἐλαυνόμενοι δυσκραέϊ· πολλάκι δʼ ἅλμης</l>
<l n="518">ἔκθορον ἐς γαῖάν τε κατέδραμον ἀσπαίροντες</l>
<l n="519">καὶ μόρον ἠμείψαντο πολυκμήτων ὀδυνάων·</l>
<l n="520">τοῖον γὰρ δάκος αἰνὸν ἐπιρρέπει οὐδʼ ἀνίησι. </l>
<l n="521">καὶ γάρ τοι καὶ βουσὶν ἀνάρσιος εὖτε πελάσσῃ</l>
<l n="522">οἶστρος, ἐνιχρίμψῃ δὲ βέλος λαγόνεσσιν ἀραιαῖς,</l>
<l n="523">οὔτε τι βουφόρβων μέλεται σέβας οὔτε νομοῖο,</l>
<l n="524">οὔτʼ ἀγέλης ποίην δὲ καὶ αὔλια πάντα λιπόντες</l>
<l n="525">σεύονται λύσσῃ τεθοωμένοι· οὐδέ τις αὐτοῖς </l>
<l n="526">οὐ ποταμῶν, οὐ πόντος ἀνέμβατος, οὐδὲ χαράδραι</l>
<l n="527">ῥωγάδες, οὐ πέτρη τις ἀφοίτητος κατερύκει</l>
<l n="528">ῥιπὴν ταυρείην, ὅτʼ ἐπιζέσῃ ὀξὺ κελεύων</l>
<l n="529">βουτύπος, ὀτρηρῇσιν ἐπισπέρχων ὀδύνῃσι·</l>
<l n="530">πάντῃ δὲ βρυχή, πάντῃ δέ οἱ ἅλματα χηλῆς </l>
<l n="531">εἱλεῖται· τοίη μιν ἄγει δριμεῖα θύελλα.</l>
<l n="532">καὶ τὸ μὲν ἰχθύσιν ἄλγος ὁμοίϊον ἠδὲ βόεσσι.</l>
<l n="533">δελφῖνες δʼ ἀγέλῃσιν ἁλὸς μέγα κοιρανέουσιν,</l>
<pb xml:id="p.330"/>
<l n="534">ἔξοχον ἠνορέῃ τε καὶ ἀγλαϊῃ κομόωντες</l>
<l n="535">ῥιπῇ τʼ ὠκυάλῳ· διὰ γὰρ βέλος ὥστε θάλασσαν </l>
<l n="536">ἵπτανται· φλογόεν δὲ σέλας πέμπουσιν ὀπωπαῖς</l>
<l n="537">ὀξύτατον· καί πού τινʼ ὑποπτήσσοντα χαράδραις</l>
<l n="538">καί τινʼ ὑπὸ ψαμάθοις εἰλυμένον ἔδρακον ἰχθύν.</l>
<l n="539">ὅσσον γὰρ κούφοισι μετʼ οἰωνοῖσιν ἄνακτες</l>
<l n="540">αἰετοὶ ἢ θήρεσσι μετʼ ὠμηστῇσι λέοντες, </l>
<l n="541">ὅσσον ἀριστεύουσιν ἐν ἑρπυστῆρσι δράκοντες,</l>
<l n="542">τόσσον καὶ δελφῖνες ἐν ἰχθύσιν ἡγεμονῆες.</l>
<l n="543">τοῖς δʼ οὔτʼ ἐρχομένοις πελάσαι σχεδὸν οὔτε τις ἄντην</l>
<l n="544">ὄσσε βαλεῖν τέτληκεν, ὑποπτώσσουσι δʼ ἄνακτος</l>
<l n="545">τηλόθεν ἅλματα δεινὰ καὶ ἄσθματα φυσιόωντος. </l>
<l n="546">οἱ δʼ ὁπότʼ ἰθύσωσι λιλαιόμενοι μετὰ φορβήν,</l>
<l n="547">πάντʼ ἄμυδις κλονέουσιν ἀθέσφατα πώεα λίμνης,</l>
<l n="548">παμφύγδην ἐλόωντες· ἐνέπλησαν δὲ φόβοιο</l>
<l n="549">πάντα πόρον· σκιεροὶ δὲ μυχοὶ χθαμαλαί τε χαράδραι</l>
<l n="550">στείνονται λιμένες τε καὶ ἠϊόνων ἐπιωγαὶ </l>
<l n="551">πάντοθεν εἰλομένων· ὁ δὲ δαίνυται ὅν κʼ ἐθέλῃσι,</l>
<l n="552">κρινάμενος τὸν ἄριστον ἀπειρεσίων παρεόντων.</l>
<l n="553">ἀλλʼ ἔμπης καὶ τοῖσιν ἀνάρσιοι ἀντιφέρονται</l>
<l n="554">ἰχθύες, οὓς ἀμίας κικλήσκομεν· οὐδʼ ἀλέγουσι</l>
<l n="555">δελφίνων, μοῦναι δὲ κατʼ ἀντία δηριόωνται. </l>
<l n="556">ταῖς μὲν ἀφαυρότερον θύννων δέμας, ἀμφὶ δὲ σάρκες</l>
<pb xml:id="p.332"/>
<l n="557">ἀβληχραί, θαμέες δὲ διὰ στόμα λάβρον ὀδόντες</l>
<l n="558">ὀξέα πεφρίκασι· τὸ καὶ μέγα θάρσος ἔχουσιν,</l>
<l n="559">οὐδὲ καταπτώσσουσιν ὑπέρβιον ἡγητῆρα.</l>
<l n="560">εὖτε γὰρ ἀθρήσωσιν ἀπόσσυτον οἶον ἀπʼ ἄλλων </l>
<l n="561">δελφίνων ἀγέλης, οἱ δʼ ἀθρόαι ἄλλοθεν ἄλλαι,</l>
<l n="562">ἠΰθʼ ὑπʼ ἀγγελίης στρατὸς ἄσπετος, εἰς ἕνʼ ἰοῦσαι</l>
<l n="563">στέλλονται ποτὶ μῶλον ἀθαμβέες, ὥστʼ ἐπὶ πύργον</l>
<l n="564">δυσμενέων θύνοντες ἀρήϊοι ἀσπιστῆρες.</l>
<l n="565">δελφὶς δʼ ἠϋγένειος ὑπαντιόωντος ὁμίλου </l>
<l n="566">πρῶτα μὲν οὐκ ἀλέγει, μετὰ δʼ ἔσσυται, ἄλλοτε ἄλλην</l>
<l n="567">ἁρπάγδην ἐρύων, μενοεικέα δαῖτα κιχήσας.</l>
<l n="568">ἀλλʼ ὅτε μιν πολέμοιο περιστέψωσι φάλαγγες</l>
<l n="569">πάντοθεν, ἀμφὶ δέ μιν στῖφος μέγα κυκλώσωνται,</l>
<l n="570">δὴ τότε οἱ καὶ μόχθος ὑπὸ φρένα δύεται ἤδη· </l>
<l n="571">ἔγνω δʼ αἰπὺν ὄλεθρον ἀπειρεσίοις ἔνι μοῦνος</l>
<l n="572">ἑρχθεὶς δυσμενέεσσι· πόνος δʼ ἀναφαίνεται ἀλκῆς.</l>
<l n="573">αἱ μὲν γὰρ λυσσηδὸν ἀολλέες ἀμφιχυθεῖσαι</l>
<l n="574">δελφῖνος μελέεσσι βίην ἐνέρεισαν ὀδόντων·</l>
<l n="575">πάντῃ δὲ πρίουσι καὶ ἄτροποι ἐμπεφύασι, </l>
<l n="576">πολλαὶ μὲν κεφαλῆς δεδραγμέναι, αἱ δὲ γενείων</l>
<l n="577">γλαυκῶν, αἱ δʼ αὐτῇσιν ἐνὶ πτερύγεσσιν ἔχονται,</l>
<l n="578">πολλαὶ δʼ ἐν λαγόνεσσι γένυν πήξαντο δαφοινήν,</l>
<l n="579">ἄλλαι δʼ ἀκροτάτην οὐρὴν ἕλον, αἱ δʼ ὑπένερθε</l>
<l n="580">νηδύν, αἱ δʼ ἄρʼ ὕπερθεν ὑπὲρ νώτοιο νέμονται, </l>
<l n="581">ἄλλαι δʼ ἐκ λοφιῆς, αἱ δʼ αὐχένος ᾐώρηνται.</l>
<l n="582">αὐτὰρ ὁ παντοίοισι περιπληθὴς καμάτοισι</l>
<l n="583">πόντον ἐπαιγίζει, σφακέλῳ δέ οἱ ἔνδον ὀρεχθεῖ</l>
<l n="584">μαινομένη κραδίη, φλεγέθει δέ οἱ ἦτορ ἀνίῃ,</l>
<l n="585">πάντῃ δὲ θρώσκει καὶ ἑλίσσεται ἄκριτα θύων, </l>
<l n="586">παφλάζων ὀδύνῃσι· κυβιστητῆρι δʼ ἐοικὼς</l>
<l n="587">ἄλλοτε μὲν βαθὺ κῦμα διατρέχει ἠΰτε λαίλαψ,</l>
<l n="588">ἄλλοτε δʼ ἐς νεάτην φέρεται βρύχα, πολλάκι δʼ ἅλμης</l>
<pb xml:id="p.334"/>
<l n="589">ἀφρὸν ὑπερθρώσκων ἀναπάλλεται, εἴ ἑ μεθείη</l>
<l n="590">ἐσμὸς ὑπερφιάλων νεπόδων θρασύς· αἱ δʼ ἀλίαστοι </l>
<l n="591">οὔτι βίης μεθιᾶσιν, ὁμῶς δέ οἱ ἐμπεφύασι,</l>
<l n="592">καί οἱ δυομένῳ τε μίαν δύνουσι κέλευθον,</l>
<l n="593">αὖτις δʼ ἀνθρώσκοντι σὺν ἔξαλοι ἀΐσσουσιν</l>
<l n="594">ἑλκόμεναι· φαίης κε νέον τέρας Ἐννοσιγαίῳ</l>
<l n="595">τίκτεσθαι δελφῖσι μεμιγμένον ἠδʼ ἀμίῃσιν· </l>
<l n="596">ὧδε γὰρ ἀργαλέῃ ξυνοχῇ πεπέδηται ὀδόντων.</l>
<l n="597">ὡς δʼ ὅταν ἰητὴρ πολυμήχανος, ἕλκος ἀφύσσων</l>
<l n="598">οἰδαλέον, τῷ πολλὸν ἀνάρσιον ἔνδοθεν αἷμα</l>
<l n="599">ἐντρέφεται, διεράς τε γονάς, κυανόχροα λίμνης</l>
<l n="600">ἑρπετά, τειρομένοιο κατὰ χροὸς ἐστήριξε, </l>
<l n="601">δαίνυσθαι μέλαν αἷμα· τὰ δʼ αὐτίκα γυρωθέντα</l>
<l n="602">κυρτοῦται καὶ λύθρον ἐφέλκεται οὐδʼ ἀνίησιν,</l>
<l n="603">εἰσόκεν αἱμοβαρῆ ζωρὸν πότον αὖ ἐρύσαντα</l>
<l n="604">ἐκ χροὸς αὐτοκύλιστα πέσῃ μεθύουσιν ὁμοῖα·</l>
<l n="605">ὣς ἀμίαις οὐ πρόσθε χαλᾷ μένος, εἰσόκε σάρκα </l>
<l n="606">κείνην, ἥν ποτʼ ἔμαρψαν, ὑπὸ στόμα δαιτρεύσωνται.</l>
<l n="607">ἀλλʼ ὅτε μιν προλίπωσιν, ἀναπνεύσῃ δὲ πόνοιο</l>
<l n="608">δελφίς, δὴ τότε λύσσαν ἐσόψεαι ἡγητῆρος</l>
<l n="609">χωομένου· κρυερὴ δʼ ἀμίαις ἀναφαίνεται ἄτη.</l>
<l n="610">αἱ μὲν γὰρ φεύγουσιν, ὁ δʼ ἐξόπιθεν κεραΐζων, </l>
<l n="611">εἰδόμενος πρηστῆρι δυσηχέϊ, πάντʼ ἀμαθύνει,</l>
<l n="612">δάπτων ἐμμενέως, κατὰ δʼ αἵματι πόντον ἐρεύθει</l>
<l n="613">αἰχμάζων γενύεσσι, παθὼν δʼ ἀπετίσατο λώβην.</l>
<pb xml:id="p.336"/>
<l n="614">ὧδε καὶ ἐν ξυλόχοισιν ἔχει φάτις ἀγρευτήρων</l>
<l n="615">θῶας ὑπερφιάλους ἔλαφον πέρι ποιπνύεσθαι </l>
<l n="616">ἀγρομένους· οἱ μὲν γὰρ ἐπαΐγδην γενύεσσι</l>
<l n="617">σάρκας ἀφαρπάζουσι καὶ ἀρτιχύτοιο φόνοιο</l>
<l n="618">θερμὸν ἔαρ λάπτουσιν· ὁ δʼ αἱμάσσων ὀδύνῃσι,</l>
<l n="619">βεβρυχὼς ὀλοῇσι περίπλεος ὠτειλῇσιν,</l>
<l n="620">ἄλλοτʼ ἐπʼ ἀλλοίων ὀρέων διαπάλλεται ἄκρας· </l>
<l n="621">οἱ δέ μιν οὐ λείπουσιν, ἀεὶ δέ οἱ ἐγγὺς ἕπονται</l>
<l n="622">ὠμησταί, ζωὸν δὲ διαρταμέοντες ὀδοῦσι</l>
<l n="623">ῥινὸν ἀποσχίζουσι, πάρος θανάτοιο κυρῆσαι,</l>
<l n="624">δαῖτα κελαινοτάτην τε καὶ ἀλγίστην πονέοντες.</l>
<l n="625">ἀλλʼ ἤ τοι θῶες μὲν ἀναιδέες οὔτινʼ ἔτισαν </l>
<l n="626">ποινήν, ἐκ δʼ ἐγέλασσαν ἐπὶ φθιμένοις ἐλάφοισιν,</l>
<l n="627">θαρσαλέαι δʼ ἀμίαι τάχα κύντερα δηρίσαντο.</l>
<l n="628">δελφίνων κἀκεῖνο πανέξοχον ἔργον ἀκούων</l>
<l n="629">ἠγασάμην· τοῖς εὖτʼ ἂν ὀλέθριος ἐγγὺς ἵκηται</l>
<l n="630">νοῦσος ἀταρτηρή, τοὺς δʼ οὐ λάθεν, ἀλλʼ ἐδάησαν </l>
<l n="631">τέρμα βίου· πέλαγος δὲ καὶ εὐρέα βένθεα λίμνης</l>
<l n="632">φεύγοντες κούφοισιν ἐπʼ αἰγιαλοῖσιν ἔκελσαν·</l>
<l n="633">ἔνθα δʼ ἀποπνείουσι καὶ ἐν χθονὶ μοῖραν ἕλοντο,</l>
<l n="634">ὄφρα τις ἢ μερόπων ἱερὸν τρόχιν Ἐννοσιγαίου</l>
<l n="635">κείμενον αἰδέσσαιτο χυτῇ τʼ ἐπὶ θινὶ καλύψαι, </l>
<l n="636">μνησάμενος φιλότητος ἐνηέος, ἠὲ καὶ αὐτὴ</l>
<l n="637">βρασσομένη ψαμάθοισι δέμας κρύψειε θάλασσα,</l>
<l n="638">μηδέ τις εἰναλίων ἐσίδοι νέκυν ἡγητῆρα,</l>
<l n="639">μηδέ τις οἰχομένῳ περ ἐνὶ χροΐ λωβήσαιτο</l>
<l n="640">δυσμενέων· ἀρετὴ δὲ καὶ ὀλλυμένοισιν ὀπηδεῖ </l>
<l n="641">καὶ κράτος, οὐδʼ ᾔσχυναν ἑὸν κλέος οὐδὲ θανόντες.</l>
<pb xml:id="p.338"/>
<l n="642">Κεστρέα δʼ ἐν πάντεσσιν ἁλὸς νεπόδεσσιν ἀκούω</l>
<l n="643">φέρβειν πρηΰτατόν τε δικαιότατόν τε νόημα·</l>
<l n="644">μοῦνοι γὰρ κεστρῆες ἐνηέες, οὔθʼ ὁμόφυλον</l>
<l n="645">οὔτέ τινʼ ἀλλοίης γενεῆς ἄπο πημαίνουσιν· </l>
<l n="646">οὐδέ ποτε ψαύουσιν ὑπὸ στόμα σαρκὸς ἐδωδῆς,</l>
<l n="647">οὐδέ φόνου λάπτουσιν, ἀπημοσύνῃ δὲ νέμονται,</l>
<l n="648">αἵματος ἄχραντοι καὶ ἀκηδέες, ἁγνὰ γένεθλα·</l>
<l n="649">φέρβονται δʼ ἢ χλωρὸν ἁλὸς μνίον ἠὲ καὶ αὐτὴν</l>
<l n="650">ἰλύν, ἀλλήλων τε δέμας περιλιχμάζουσι. </l>
<l n="651">τοὔνεκα καί τινʼ ἔχουσι μετʼ ἰχθύσι τίμιον αἰδῶ·</l>
<l n="652">οὐ γάρ τις κείνων νεαρὸν τόκον οἷα καὶ ἄλλων</l>
<l n="653">σίνεται, ὠμοφάγων δὲ βίην ἀπέχουσιν ὀδόντων.</l>
<l n="654">ὣς αἰεὶ μετὰ πᾶσι Δίκης πρεσβήϊα κεῖται</l>
<l n="655">αἰδοίης, πάντῃ δὲ γεράσμιον ἤρατο τιμήν. </l>
<pb xml:id="p.340"/>
<l n="656">οἱ δʼ ἄλλοι μάλα πάντες ὀλέθριοι ἀλλήλοισιν</l>
<l n="657">ἔρχονται· τὸ καὶ οὔποτʼ ἐσόψεαι ὑπνώοντας</l>
<l n="658">ἔλλοπας, ἀλλʼ ἄρα τοῖσι καὶ ὄμματα καὶ νόος αἰὲν</l>
<l n="659">ἐγρήσσει πανάϋπνος· ἐπεὶ τρομέουσι μὲν αἰεὶ</l>
<l n="660">φέρτερον ἀντιόωντα, χερειότερον δʼ ὀλέκουσι. </l>
<l n="661">μοῦνον δʼ οὔποτε φασὶν ἀνὰ κνέφας ἀσπαλιῆες</l>
<l n="662">εἰς ἄγρην πεσέειν ἁπαλὸν σκάρον, ἀλλά που ὕπνον</l>
<l n="663">ἐννύχιον κοίλοισιν ὑπὸ κευθμῶσιν ἰαύειν.</l>
<l n="664">οὐ μέντοι τό γε θαῦμα Δίκην ἀπάτερθε θαλάσσης</l>
<l n="665">ναιετάειν· οὐ γάρ τι πάλαι πρέσβειρα θεάων </l>
<l n="666">οὐδὲ μετὰ θνητοῖσιν ἔχε θρόνον, ἀλλὰ κυδοιμοὶ</l>
<l n="667">δυσκέλαδοι καὶ θοῦρος Ἄρευς φθισήνορος ἄτη</l>
<l n="668">μαῖά τʼ ἐρικλαύστων πολέμων Ἔρις ἀλγεσίδωρος</l>
<l n="669">ἔφλεγον ἡμερίων δειλὸν γένος· οὐδέ τι θηρῶν</l>
<l n="670">κεκριμένοι πολέες μερόπων ἔσαν, ἀλλὰ λεόντων </l>
<l n="671">αἰνότεροι πύργους τʼ εὐτείχεας ἠδὲ μέλαθρα</l>
<l n="672">νηούς τʼ ἀθανάτων εὐώδεας αἵματι φωτῶν</l>
<l n="673">καπνῷ τʼ αἰθαλόεντι κατείνυον Ἡφαίστοιο,</l>
<l n="674">εἰσόκε ῥαιομένην γενεὴν ᾤκτειρε Κρονίων,</l>
<l n="675">ὑμῖν δʼ Αἰνεάδῃσιν ἐπέραπε γαῖαν ἀνάψας. </l>
<l n="676">ἀλλʼ ἔτι καὶ προτέροισιν ἐν Αὐσονίων βασιλεῦσι</l>
<l n="677">θῦνεν Ἄρης, Κελτούς τε καὶ αὐχήεντας Ἴβηρας</l>
<l n="678">θωρήσσων Λιβύης τε πολύν πόρον ἔργα τε Ῥήνου</l>
<l n="679">Ἴστρον τʼ Εὐφρήτην τε· τί μοι τάδε δούρατος ἔργα</l>
<l n="680">μεμνῆσθαι; νῦν γάρ σε, Δίκη θρέπτειρα πολήων, </l>
<l n="681">γινώσκω μερόπεσσι συνέστιον ἠδὲ σύνοικον,</l>
<l n="682">ἐξ οὗ μοι κραίνουσι μέγαν θρόνον ἐμβεβαῶτες</l>
<pb xml:id="p.342"/>
<l n="683">ἄμφω θεσπέσιός τε πατὴρ καὶ φαίδιμος ὄρπηξ·</l>
<l n="684">ἐκ τῶν μοι γλυκύς ὅρμος ἀνακτορίης πεπέτασται.</l>
<l n="685">τούς μοι καὶ ῥύοισθε καὶ ἔμπεδον ἰθύνοιτε </l>
<l n="686">πολλαῖς ἐν δεκάδεσσιν ἑλισσομένων ἐνιαυτῶν,</l>
<l n="687">Ζεῦ τε καὶ Οὐρανίδαι, Ζηνὸς χορός, εἴ τις ἀμοιβὴ</l>
<l n="688">εὐσεβίης· σκήπτρῳ δὲ τελεσφόρον ὄλβον ἄγοιτε.</l>
</div>
<pb xml:id="p.344"/>
<div type="textpart" subtype="book" n="3">
<l n="1">νῦν δʼ ἄγε μοι, σκηπτοῦχε, παναίολα δήνεα τέχνης</l>
<l n="2">ἰχθυβόλου φράζοιο καὶ ἀγρευτῆρας ἀέθλους,</l>
<l n="3">θεσμόν τʼ εἰνάλιον ξυμβάλλεο, τέρπεο δʼ οἴμῃ</l>
<l n="4">ἡμετέρῃ· σοῖς μὲν γὰρ ὑπὸ σκήπτροισι θάλασσα</l>
<l n="5">εἰλεῖται καὶ φῦλα Ποσειδάωνος ἐναύλων, </l>
<l n="6">ἔργα δέ τοι ξύμπαντα μετʼ ἀνδράσι πορσύνονται,</l>
<l n="7">σοὶ δʼ ἐμὲ τερπωλήν τε καὶ ὑμνητῆρʼ ἀνέηκαν</l>
<l n="8">δαίμονες ἐν Κιλίκεσσιν ὑφʼ Ἑρμαίοις ἀδύτοισι.</l>
<l n="9">Ἑρμεία, σὺ δέ μοι πατρώϊε, φέρτατε παίδων</l>
<l n="10">Αἰγιόχου, κέρδιστον ἐν ἀθανάτοισι νόημα, </l>
<l n="11">φαῖνέ τε καὶ σήμαινε καὶ ἄρχεο, νύσσαν ἀοιδῆς</l>
<l n="12">ἰθύνων· βουλὰς δὲ περισσονόων ἁλιήων</l>
<l n="13">αὐτός, ἄναξ, πρώτιστος ἐμήσαο καὶ τέλος ἄγρης</l>
<l n="14">παντοίης ἀνέφηνας, ἐπʼ ἰχθύσι κῆρας ὑφαίνων.</l>
<l n="15">Πανὶ δὲ Κωρυκίῳ βυθίην παρακάτθεο τέχνην, </l>
<l n="16">παιδὶ τεῷ, τὸν φασὶ Διὸς ῥυτῆρα γενέσθαι,</l>
<pb xml:id="p.346"/>
<l n="17">Ζηνὸς μὲν ῥυτῆρα, Τυφαόνιον δʼ ὀλετῆρα.</l>
<l n="18">κεῖνος γὰρ δείπνοισιν ἐπʼ ἰχθυβόλοισι δολώσας</l>
<l n="19">σμερδαλέον Τυφῶνα παρήπαφεν, ἔκ τε βερέθρου</l>
<l n="20">δύμεναι εὐρωποῖο καὶ εἰς ἁλὸς ἐλθέμεν ἀκτήν· </l>
<l n="21">ἔνθα μιν ὀξεῖαι στεροπαὶ ῥιπαί τε κεραυνῶν</l>
<l n="22">ζαφλεγέες πρήνιξαν· ὁ δʼ αἰθόμενος πυρὸς ὄμβροις</l>
<l n="23">κρᾶθʼ ἑκατὸν πέτρῃσι περιστυφελίζετο πάντῃ</l>
<l n="24">ξαινόμενος· ξανθαὶ δὲ παρʼ ἠϊόνεσσιν ἔτʼ ὄχθαι</l>
<l n="25">λύθρῳ ἐρευθιόωσι Τυφαονίων ἀλαλητῶν. </l>
<l n="26">Ἑρμεία κλυτόβουλε, σὲ δʼ ἔξοχον ἱλάσκονται</l>
<l n="27">ἰχθυβόλοι· τῷ καί σε σὺν ἀγροίοισιν ἀΰσας</l>
<l n="28">δαίμοσιν εὐθήροιο μετὰ κλέος ἔρχομαι οἴμης.</l>
<l n="29">πρῶτα μὲν ἀσπαλιῆϊ δέμας καὶ γυῖα παρείη</l>
<l n="30">ἀμφότερον καὶ κραιπνὰ καὶ ἄλκιμα, μήτε τι λίην </l>
<l n="31">πίονα μήτε τι σαρκὶ λελειμμένα· δὴ γὰρ ἀνάγκη</l>
<l n="32">πολλάκι μιν κρατεροῖσιν ἀνελκομένοισι μάχεσθαι</l>
<l n="33">ἰχθύσιν, οἷς ὑπέροπλον ἔνι σθένος, εἰσόκεν ἅλμης</l>
<l n="34">μητρὸς ἐν ἀγκοίνῃσιν ἑλισσόμενοι δονέονται.</l>
<l n="35">χρειὼ δʼ ἐκ πέτρης τε θορεῖν πέτρην τʼ ἀνοροῦσαι </l>
<l n="36">ῥηϊδίως· χρειὼ δὲ πόνου βυθίοιο ταθέντος</l>
<l n="37">ῥίμφα διϊχνεῦσαι δολιχὸν πόρον ἔς τε βάθιστα</l>
<l n="38">δῦναι καὶ μίμνοντα μετʼ οἴδμασιν ὡς ἐπὶ γαίης</l>
<l n="39">δηθύνειν ἔργοισι πονεύμενον, οἷς ἐνὶ πόντῳ</l>
<l n="40">ἄνδρες ἀεθλεύουσι ταλάφρονα θυμὸν ἔχοντες. </l>
<pb xml:id="p.348"/>
<l n="41">ψυχὴν δʼ ἀσπαλιεὺς πολυπαίπαλος ἠδὲ νοήμων</l>
<l n="42">εἴη· ἐπεὶ μάλα πολλὰ καὶ αἰόλα μηχανόωνται</l>
<l n="43">ἰχθύες ἐγκύρσαντες ἀνωΐστοισι δόλοισι.</l>
<l n="44">τολμήεις δὲ μάλιστα καὶ ἄτρομος ἠδὲ σαόφρων</l>
<l n="45">εἴη, μηδʼ ὕπνου φιλέοι κόρον· ὀξὺ δὲ λεύσσοι </l>
<l n="46">ἐγρήσσων κραδίῃ τε καὶ ὄμμασι πεπταμένοισιν.</l>
<l n="47">εὖ δὲ φέροι καὶ χεῖμα Διὸς καὶ δίψιον ὥρην</l>
<l n="48">Σειρίου· ἱμείροι δὲ πόνων, ἐράοι δὲ θαλάσσης·</l>
<l n="49">ὧδε γὰρ εὐάγρης τε καὶ Ἑρμείᾳ φίλος εἴη.</l>
<l n="50">Θήρη δʼ ἑσπερίη μὲν ὀπωρινῇσιν ἐν ὥραις </l>
<l n="51">καρτίστη τελέθει καὶ ἑωσφόρος εὖτʼ ἀνατέλλῃ·</l>
<l n="52">χείματι δʼ ἠελίοιο βολαῖς ἅμα κιδναμένῃσι</l>
<l n="53">στέλλεσθαι· πᾶν δʼ ἦμαρ ἐν εἴαρι τηλεθόωντι</l>
<l n="54">ἄγραις παντοίῃσιν ὀφέλλεται, ἦμος ἅπαντες</l>
<l n="55">ἔλλοπες ἠϊόνεσσιν ἐφέστιοι ἐγγύθι γαίης </l>
<l n="56">ἕλκονται τοκετῶν τε μόγῳ δίψῃ τʼ Ἀφροδίτης.</l>
<l n="57">αἰεὶ δʼ εἰς ἄνεμον παπταινέμεν, ὅς κεν ἄῃσιν</l>
<l n="58">ἤπιος, εὐδιόων, μαλακὴν ἅλα κοῦφα κυλίνδων·</l>
<l n="59">λάβρους γὰρ τρομέουσι καὶ ἐχθαίρουσιν ἀήτας</l>
<l n="60">ἰχθύες, οὐδʼ ἐθέλουσιν ὑπεὶρ ἅλα δινεύεσθαι· </l>
<l n="61">εὐκραεῖ δʼ ἀνέμῳ περιδέξιος ἵσταται ἄγρη.</l>
<l n="62">πάντες δὲ πνοιῇσιν ἐναντία καὶ ῥοθίοισι</l>
<l n="63">πλῶτες ἁλὸς θύνουσιν, ἐπεὶ σφίσιν ὧδε κέλευθος</l>
<l n="64">ῥηϊτέρη στείχουσιν ἐπʼ ᾐόνας, οὐδʼ ὑπʼ ἀνάγκης</l>
<l n="65">ἐξόπιθε ῥιπῇσιν ἐλαυνόμενοι μογέουσιν. </l>
<pb xml:id="p.350"/>
<l n="66">ἀλλʼ ἁλιεὺς στέλλοιτο λίνον πνοιῇσι πετάσσας</l>
<l n="67">οὔριον, ἐς Βορέην μέν, ἐπὴν Νότος ὑγρὸς ἄῃσιν·</l>
<l n="68">ἐς Νοτίην δὲ θάλασσαν ἐπειγομένου Βορέαο·</l>
<l n="69">Εὔρου δʼ ἱσταμένοιο ποτὶ Ζεφύροιο κέλευθα·</l>
<l n="70">πρὸς δʼ Εὖρον Ζέφυρος φορέοι σκάφος· ὧδε γὰρ ἑσμοὶ </l>
<l n="71">ἄσπετοι ἀντήσουσι καὶ εὔβολος ἔσσεται ἄγρη.</l>
<l n="72">τέτραχα δʼ εἰναλίης θήρης νόμον ἐφράσσαντο</l>
<l n="73">ἰχθυβόλοι· καὶ τοὶ μὲν ἐπʼ ἀγκίστροισι γάνυνται,</l>
<l n="74">τῶν δʼ οἱ μὲν δονάκεσσιν ἀναψάμενοι δολιχοῖσιν</l>
<l n="75">ὁρμιὴν ἵππειον ἐΰπλοκον ἀγρώσσουσιν· </l>
<l n="76">οἱ δʼ αὔτως θώμιγγα λινόστροφον ἐκ παλαμάων</l>
<l n="77">δησάμενοι πέμπουσιν· ὁ δʼ ἢ καθέτοισι γέγηθεν</l>
<l n="78">ἢ πολυαγκίστροισιν ἀγάλλεται ὁρμιῇσι.</l>
<l n="79">δίκτυα δʼ αὖτʼ ἄλλοισι μέλει πλέον ἐντύνεσθαι·</l>
<l n="80">τῶν τὰ μὲν ἀμφίβληστρα, τὰ δὲ γρῖφοι καλέονται, </l>
<l n="81">γάγγαμά τʼ ἠδʼ ὑποχαὶ περιηγέες ἠδὲ σαγῆναι·</l>
<l n="82">ἄλλα δὲ κικλήσκουσι καλύμματα, σὺν δὲ σαγήναις</l>
<pb xml:id="p.352"/>
<l n="83">πέζας καὶ σφαιρῶνας ὁμοῦ σκολιόν τε πάναγρον·</l>
<l n="84">μυρία δʼ αἰόλα τοῖα δολορραφέων λίνα κόλπων.</l>
<l n="85">ἄλλοι δʼ αὖ κύρτοισιν ἐπὶ φρένα μᾶλλον ἔχουσι, </l>
<l n="86">κύρτοις, οἵ κνώσσοντας ἑοὺς ηὔφρηναν ἄνακτας</l>
<l n="87">εὐκήλους· βαιῷ δὲ πόνῳ μέγα κέρδος ὀπηδεῖ.</l>
<l n="88">ἄλλοι δʼ οὐτάζουσι τανυγλώχινι τριαίνῃ</l>
<l n="89">ἔλλοπας ἐκ χέρσου τε καὶ ἐκ νεός, ὡς ἐθέλουσι.</l>
<l n="90">τῶν πάντων καὶ μέτρον ὅσον καὶ κόσμον ἑκάστου </l>
<l n="91">ἀτρεκέως ἴσασιν, ὅσοι τάδε τεκταίνονται.</l>
<l n="92">ἰχθύσι δʼ οὐκ ἄρα μοῦνον ἐπʼ ἀλλήλοισι νόημα</l>
<l n="93">πυκνὸν ἔην καὶ μῆτις ἐπίκλοπος, ἀλλὰ καὶ αὐτοὺς</l>
<l n="94">πολλάκις ἐξεπάφησαν ἐπίφρονας ἀγρευτῆρας</l>
<l n="95">καὶ φύγον ἀγκίστρων τε βίας λαγόνας τε πανάγρων, </l>
<l n="96">ἤδη ἐνισχόμενοι, παρὰ δὲ φρένας ἔδραμον ἀνδρῶν,</l>
<l n="97">βουλῇ νικήσαντες, ἄχος δʼ ἁλιεῦσι γένοντο.</l>
<l n="98">κεστρεὺς μὲν πλεκτῇσιν ἐν ἀγκοίνῃσι λίνοιο</l>
<l n="99">ἑλκόμενος δόλον οὔτι περίδρομον ἠγνοίησεν,</l>
<l n="100">ὕψι δʼ ἀναθρώσκει, λελιημένος ὕδατος ἄκρου, </l>
<l n="101">ὀρθὸς ἄνω σπεύδων ὅσσον σθένος ἅλματι κούφῳ</l>
<l n="102">ὁρμῆσαι, βουλῆς δὲ σαόφρονος οὐκ ἐμάτησε·</l>
<l n="103">πολλάκι γὰρ ῥιπῇσι καὶ ὕστατα πείσματα φελλῶν</l>
<pb xml:id="p.354"/>
<l n="104">ῥηϊδίως ὑπερᾶλτο καὶ ἐξήλυξε μόροιο.</l>
<l n="105">ἢν δʼ ὅ γʼ ἀνορμηθεὶς πρῶτον στόλον αὖτις ὀλίσθῃ </l>
<l n="106">ἐς βρόχον, οὐκέτʼ ἔπειτα βιάζεται οὐδʼ ἀνορούει</l>
<l n="107">ἀχνύμενος, πείρῃ δὲ μαθὼν ἀποπαύεται ὁρμῆς.</l>
<l n="108">ὡς δʼ ὅτε τις νούσῳ πολυκηδέϊ δηρὸν ἀλύων</l>
<l n="109">πρῶτα μὲν ἱμείρων τε καὶ ἱέμενος βιότοιο</l>
<l n="110">πάντα μάλʼ ἰητῆρσιν ἐφέσπεται, ὅσσα κέλονται </l>
<l n="111">ῥέζων· ἀλλʼ ὅτε κῆρες ἐπικρατέωσιν ἄφυκτοι</l>
<l n="112">Ἄϊδος, οὐκέτʼ ἔπειτα μέλει βίου, ἀλλὰ τανυσθεὶς</l>
<l n="113">κεῖται ἐπιτρέψας θανάτῳ κεκαφηότα γυῖα,</l>
<l n="114">ἤδη λοίσθιον ἦμαρ ὁρώμενος ἐγγύθι πότμου·</l>
<l n="115">ὣς ἄρα καὶ κεστρεὺς ἐδάη τέλος οἷον ἱκάνει, </l>
<l n="116">κεῖται δὲ προπεσών, μίμνων μόρον ἀγρευτῆρος.</l>
<l n="117">Μύραιναι δʼ ὅτε κέν ποτʼ ἐνιπλήξωσι λίνοισι,</l>
<l n="118">διζόμεναι βρόχον εὐρὺν ἐν ἕρκεϊ δινεύονται,</l>
<l n="119">τοῦ δὲ διαΐγδην ὀφίων νόμον ὁρμηθεῖσαι</l>
<l n="120">πᾶσαι ὀλισθηροῖσι διεξέπεσον μελέεσσι. </l>
<l n="121">λάβραξ δὲ πτερύγεσσι διὰ ψαμάθοιο λαχήνας</l>
<l n="122">βόθρον ὅσον δέξασθαι ἑὸν δέμας ἠΰτʼ ἐς εὐνὴν</l>
<l n="123">ἐκλίνθη· καὶ τοὶ μὲν ἐπʼ ἠϊόνας κατάγουσι</l>
<l n="124">δίκτυον ἀσπαλιῆες, ὁ δʼ ἰλύϊ κείμενος αὔτως</l>
<l n="125">ἀσπασίως ἤλυξε καὶ ἔκφυγεν ἄρκυν ὀλέθρου. </l>
<pb xml:id="p.356"/>
<l n="126">τοῖα δὲ τεχνάζει καὶ μορμύρος· εὖτʼ ἂν ἐς ἄγρην</l>
<l n="127">φράσσηται προπεσών, ὁ δὲ δύεται ἐν ψαμάθοισι.</l>
<l n="128">λάβραξ δʼ ἀγκίστροιο τυπεὶς εὐκαμπέος αἰχμῇ</l>
<l n="129">ὑψόσʼ ἀναθρώσκων κεφαλὴν ἀζηχὲς ἐρείδει</l>
<l n="130">αὐτῇ ἐν ὁρμιῇ βεβιημένος, ὄφρα οἱ ἕλκος </l>
<l n="131">εὐρύτερόν τε γένοιτο καὶ ἐκφυγέῃσιν ὄλεθρον.</l>
<l n="132">τοῖα καὶ ὄρκυνοι μεγακήτεες ἐφράσσαντο·</l>
<l n="133">εὖτε γὰρ ἁρπάξωσι γένυν γναμπτοῖο δόλοιο,</l>
<l n="134">ῥίμφα τιταινόμενοι νεάτην ὑπὸ βύσσαν ἵενται,</l>
<l n="135">χεῖρα βιαζόμενοι θηρήτορος· ἢν δʼ ἀνύσωσιν </l>
<l n="136">ἐς πέδον, αὐτίκʼ ἔπειτα κάρη θείνοντες ἐς οὖδας</l>
<l n="137">ὠτειλὴν ἔρρηξαν, ἀποπτύουσι δʼ ἀκωκήν.</l>
<l n="138">ἀλλʼ ὁπόταν καθέτοισι πελώριοι ἀμφιχάνωσιν</l>
<l n="139">ἰχθύες, οἷα βοῶν τε πέλει προβάτων τε γένεθλα</l>
<l n="140">ἢ βατὶς ἢ καὶ ὄνων νωθρὸν γένος, οὐκ ἐθέλουσιν </l>
<l n="141">ἕσπεσθαι, ψαμάθοισι δʼ ἐπὶ πλατὺ σῶμα βαλόντες</l>
<l n="142">ἀθρόοι ἐμβαρύθουσι, μόγον θʼ ἁλιεῦσιν ἔθηκαν.</l>
<l n="143">πολλάκι δʼ ἐξώλισθον ἀπʼ ἀγκίστροιο λυθέντες.</l>
<pb xml:id="p.358"/>
<l n="144">Λαιψηραὶ δʼ ἀμίαι καὶ ἀλώπεκες εὖτʼ ἂν ἔχωνται,</l>
<l n="145">εὐθὺς ἄνω σπεύδουσιν ὑποφθαδόν, αἶψα δὲ μέσσην </l>
<l n="146">ὁρμιὴν ὑπʼ ὀδοῦσι διέτμαγον ἠὲ καὶ ἄκρας</l>
<l n="147">χαίτας· τοὔνεκα τῇσιν ἐχαλκεύσανθʼ ἁλιῆες</l>
<l n="148">καυλὸν ἐπʼ ἀγκίστρῳ δολιχώτερον, ἄρκος ὀδόντων.</l>
<l n="149">ναὶ μὴν καὶ νάρκη σφέτερον νόον οὐκ ἀπολείπει</l>
<l n="150">πληγῇ ἀνιάζουσα· τιταινομένη δʼ ὀδύνῃσιν </l>
<l n="151">ὁρμιῇ λαγόνας προσπτύσσεται· αἶψα δὲ χαίτης</l>
<l n="152">ἱππείης δόνακός τε διέδραμεν ἔς θʼ ἁλιῆος</l>
<l n="153">δεξιτερὴν ἔσκηψε φερώνυμον ἰχθύος ἄλγος·</l>
<l n="154">πολλάκι δʼ ἐκ παλάμης κάλαμος φύγεν ὅπλα τε θήρης.</l>
<l n="155">τοῖος γὰρ κρύσταλλος ἐνίζεται αὐτίκα χειρί. </l>
<pb xml:id="p.360"/>
<l n="156">σηπίαι αὖ τοίῃσι δολοφροσύνῃσι μέλονται.</l>
<l n="157">ἔστι τις ἐν μήκωσι θολὸς κείνῃσι πεπηγὼς</l>
<l n="158">κυάνεος, πίσσης δνοφερώτερος, ἀχλύος ὑγρῆς</l>
<l n="159">φάρμακον ἀπροτίοπτον, ὅ τε σφίσιν ἄλκαρ ὀλέθρου</l>
<l n="160">ἐντρέφεται· τὰς δʼ εὖτʼ ἂν ἕλῃ φόβος, αὐτίκα κείνου </l>
<l n="161">ὀρφναίας ῥαθάμιγγας ἀνήμεσαν, ἀμφὶ δὲ πόντου</l>
<l n="162">πάντα πέριξ ἐμίηνε καὶ ἠμάλδυνε κέλευθα</l>
<l n="163">ἰχὼρ ἀχλυόεις, ἀνὰ δʼ ἔτραπε πᾶσαν ὀπωπήν·</l>
<l n="164">αἱ δὲ διὰ θολόεντος ἄφαρ φεύγουσι πόροιο</l>
<l n="165">ῥηϊδίως καὶ φῶτα καὶ εἴ ποθι φέρτερον ἰχθύν. </l>
<l n="166">ταῖς δʼ ἴσα τεχνάζουσι καὶ ἠερόφοιτα γένεθλα</l>
<l n="167">τευθίδος· οὐ δʼ ἄρα τῇσι μέλας θολὸς ἀλλʼ ὑπερευθὴς</l>
<l n="168">ἐντρέφεται, μῆτιν δὲ πανείκελον ἐντύνονται.</l>
<l n="169">Τοίοις μὲν φρονέουσι νοήμασιν· ἀλλὰ καὶ ἔμπης</l>
<l n="170">ὄλλυνται πυκινῇσιν ἐπιφροσύναις ἁλιήων. </l>
<l n="171">τοὺς μὲν δὴ πελάγεσσιν ἐν ἠλιβάτοισι θέοντας</l>
<l n="172">ῥηϊδίως ἐρύουσιν· ἐπεὶ σφίσιν οὔτι νόημα</l>
<l n="173">ποικίλον· ἤδη γάρ τις ἐπέσπασε καὶ κρομύοισι</l>
<l n="174">γυμνοῖς τʼ ἀγκίστροισιν ἑλὼν πελαγοστρόφον ἰχθύν.</l>
<l n="175">ὅσσοι δʼ αὖ γαίης ἁλιερκέος ἄγχι νέμονται, </l>
<l n="176">τοῖσι μὲν ὀξύτερος πέλεται νόος, ἀλλὰ καὶ αὐτῶν</l>
<pb xml:id="p.362"/>
<l n="177">βαιοὶ μὲν καρῖσιν ἀφαυροτέραις ἐρύονται,</l>
<l n="178">πουλυπόδων θυσάνοις ἢ καρκίνῳ ἀμφιχανόντες</l>
<l n="179">καρκινάσιν τʼ ὀλίγῃσι καὶ εἰ κρέας ἁλμυρὸν ἅπτοις</l>
<l n="180">πετραίαις θʼ ἑλμῖσι καὶ ὅττι τοι ἄγχι παρείη </l>
<l n="181">ἰχθυόεν· βαιοὺς δʼ ἐπὶ μείζοσιν ὁπλίζοιο·</l>
<l n="182">δείπνοις γὰρ γελόωντες ἐπισπεύδουσιν ὄλεθρον·</l>
<l n="183">ἦ γὰρ ἀεὶ πλωτῶν σιφλὸν γένος θεόντων.</l>
<l n="184">θύννον μὲν κορακῖνος ἄγει, λάβρακα δὲ καρὶς</l>
<l n="185">πιαλέη, χάννος δὲ φίλον φάγροισι δέλετρον </l>
<l n="186">καὶ βῶκες συνόδοντι καὶ ἱππούροισιν ἴουλοι·</l>
<l n="187">τρίγλη δʼ ὀρφὸν ἔπεφνε καὶ ἔσπασε κιρρίδα πέρκη,</l>
<l n="188">μαινίδι δὲ χρύσοφρυς ἀνέλκεται· αὐτὰρ ἀνιγραὶ</l>
<l n="189">μύραιναι μετὰ σάρκας ἐπειγόμεναι φορέονται</l>
<l n="190">πουλυπόδων· ὅσσοι δὲ δέμας περίμετρον ἔχουσι, </l>
<l n="191">θύννῳ μὲν κὲν κάλλιχθυς ἰαίνεται, αὐτὰρ ὀνίσκοις</l>
<l n="192">ὄρκυνος, λάβρακα δʼ ἐπʼ ἀνθίῃ ὁπλίζοιο,</l>
<l n="193">ἵππουρον ξιφίῃ, γλαύκῳ δʼ ἔπι κεστρέα πείροις·</l>
<pb xml:id="p.364"/>
<l n="194">ἄλλῳ δʼ ἀλλοίην γενεὴν ἐπιτεχνάζοιο,</l>
<l n="195">κρέσσονι χειροτέρην· ἐπεὶ ἦ μάλα πάντες ἔασιν </l>
<l n="196">ἀλλήλοις φορβή τε φίλη καὶ λίχνος ὄλεθρος.</l>
<l n="197">ὣς οὐδὲν λιμοῖο κακώτερον οὐδὲ βαρείης</l>
<l n="198">γαστέρος, ἣ κρατέει μὲν ἐν ἀνθρώποισιν ἀπηνὴς</l>
<l n="199">καὶ χαλεπὴ δέσποινα συνέστιος, οὔποτε δασμῶν</l>
<l n="200">ληθομένη, πολλοὺς δὲ παρασφήλασα νόοιο </l>
<l n="201">εἰς ἄτην ἐνέηκε καὶ αἴσχεσιν ἐγκατέδησε·</l>
<l n="202">γαστὴρ δὲ θήρεσσι καὶ ἑρπυστῆρσιν ἀνάσσει</l>
<l n="203">ἠερίῃς τʼ ἀγέλῃσι, τὸ δὲ πλέον ἐν νεπόδεσσι</l>
<l n="204">κάρτος ἔχει· κείνοις γὰρ ἀεὶ μόρος ἔπλετο γαστήρ.</l>
<l n="205">Ἀνθιέων δὲ πρῶτα περίφρονα πεύθεο θήρην, </l>
<l n="206">οἵην ἡμετέρης ἐρικυδέος ἐντύνονται</l>
<l n="207">πάτρης ἐνναετῆρες ὑπὲρ Σαρπηδόνος ἀκτῆς</l>
<l n="208">ὅσσοι θʼ Ἑρμείαο πόλιν, ναυσίκλυτον ἄστυ</l>
<l n="209">Κωρύκιον, ναίουσι καὶ ἀμφιρύτην Ἐλεοῦσαν.</l>
<l n="210">πέτρας μὲν κείνας τεκμαίρεται ἐγγύθι γαίης </l>
<l n="211">ἴδρις ἀνήρ, οἵῃσιν ὑπʼ ἀνθίαι αὐλίζονται,</l>
<l n="212">ἀντροφυεῖς, κευθμῶσι διαρρῶγας θαμέεσσι·</l>
<l n="213">δουρὶ δʼ ἀναπλώσας πινάκων ἐριηχέα τεύχει</l>
<l n="214">δοῦπον ἐπικροτέων· πατάγῳ θʼ ἐπιτέρπεται ἦτορ</l>
<l n="215">ἀνθιέων· καί πού τις ἀνέδραμεν αὐτίκα λίμνης, </l>
<l n="216">παπταίνων ἄκατόν τε καὶ ἀνέρα· τῷ δʼ ἄρʼ ἑτοίμας</l>
<l n="217">πέρκας εὐθὺς ἵησιν ἐν οἴδμασιν ἢ κορακίνους</l>
<pb xml:id="p.366"/>
<l n="218">ἀσπαλιεύς, πρώτης ὀρέγων ξεινήϊα φορβῆς.</l>
<l n="219">αὐτὰρ ὅ γʼ ἁρπάγδην κεχαρημένος εἰλαπινάζει</l>
<l n="220">δαῖτα φίλην σαίνει τε δολόφρονα θηρητῆρα. </l>
<l n="221">ὡς δὲ φιλοξείνοιο μετʼ ἀνέρος οἰκία κέλσῃ</l>
<l n="222">κλεινὸς ἀνὴρ ἢ χειρὸς ἐν ἔργμασιν ἠὲ νόοιο,</l>
<l n="223">ἀσπασίως δʼ ὅ μιν εἶδεν ἐφέστιον, εὖ δέ ἑ δώροις</l>
<l n="224">εὖ τέ μιν εἰλαπίναις τε φιλοφροσύναις τʼ ἀγαπάζει</l>
<l n="225">παντοίαις· ἄμφω δὲ γεγηθότες ἀμφὶ τραπέζῃ </l>
<l n="226">τέρπονται κρητῆρος ἀμοιβαίοις δεπάεσσιν·</l>
<l n="227">ὣς ὁ μὲν ἀσπαλιεὺς κεχαρημένος ἐλπωρῇσι</l>
<l n="228">μειδιάᾳ, δείπνοις δὲ νέοις ἐπιτέρπεται ἰχθύς.</l>
<l n="229">ἔνθεν ἔπειθʼ ὁ μὲν αἰὲν ἐπημάτιος ποτὶ πέτρην</l>
<l n="230">στέλλεται, οὐδʼ ἀνίησιν ἑὸν πόνον οὐδʼ ἀπολείπει </l>
<l n="231">δαῖτα φέρων· οἱ δʼ αὐτίκʼ ἀολλέες ἀμφαγέρονται</l>
<l n="232">δαιτυμόνες κατὰ χῶρον, ἅτε κλητῆρος ἄγοντος.</l>
<l n="233">αἰεὶ δὲ πλεόνεσσιν ἑτοιμοτέροις τε παρίσχει</l>
<l n="234">φορβὴν ἁρπαλέην· οὐδέ σφισιν ἄλλα κέλευθα</l>
<l n="235">οὐδʼ ἄλλοι κεεθμῶνες ἐνὶ φρεσίν, ἀλλὰ μένοντες </l>
<l n="236">αὐτοῦ δηθύνουσιν, ἅτε σταθμοῖσι νομήων</l>
<l n="237">πώεα χειμερίοισιν ἐν ἤμασιν αὐλίζονται,</l>
<l n="238">οὐδʼ ὀλίγον σηκοῖο λιλαιόμενα προνέεσθαι.</l>
<l n="239">οἱ δʼ ὅτʼ ἐσαθρήσωσιν ἀειρομένην ἀπὸ χέρσου</l>
<l n="240">σπερχομένην τʼ ἐλάταις ἄκατον τρόφον, αὐτίκα πάντες </l>
<l n="241">ὀρθοὶ καγχαλόωντες ὑπεὶρ ἅλα δινεύοντες</l>
<l n="242">ἱμερόεν παίζουσι καὶ ἀντιόωσι τιθήνῃ.</l>
<l n="243">ὡς δʼ ὁπότʼ ἀπτήνεσσι φέρῃ βόσιν ὀρταλίχοισι</l>
<l n="244">μήτηρ, εἰαρινοῦ ζεφύρου πρωτάγγελος ὄρνις,</l>
<l n="245">οἱ δʼ ἁπαλὸν τρύζοντες ἐπιθρώσκουσι καλιῇ </l>
<l n="246">γηθόσυνοι περὶ μητρὶ καὶ ἱμείροντες ἐδωδῆς</l>
<pb xml:id="p.368"/>
<l n="247">χεῖλος ἀναπτύσσουσιν, ἅπαν δʼ ἐπὶ δῶμα λέληκεν</l>
<l n="248">ἀνδρὸς ξεινοδόκοιο λίγα κλάζουσα νεοσσοῖς·</l>
<l n="249">ὣς οἵ γε θρεπτῆρος ἐναντίον ἐρχομένοιο</l>
<l n="250">γηθόσυνοι θρώσκουσι, χοροιτύπον ὥστʼ ἀνὰ κύκλον. </l>
<l n="251">τοὺς δʼ ἁλιεὺς βρώμῃσιν ἐπασσυτέρῃσι λιπαίνων</l>
<l n="252">χειρί τʼ ἐπιψαύων χειρός τʼ ἄπο δῶρα τιταίνων</l>
<l n="253">πρηΰνει φίλον ἦτορ· ἄφαρ δέ οἱ ἠΰτʼ ἄνακτι</l>
<l n="254">πείθονται, καὶ χειρὸς ὅπη νεύσειε μύωπι</l>
<l n="255">ῥίμφα διαΐσσουσιν· ὁ δʼ ἄλλοτε νηὸς ὄπισθεν </l>
<l n="256">ἄλλοτε δὲ πρόσσω, ποτὲ δὲ σχεδὸν ἠπείροιο</l>
<l n="257">πέμπει δεξιτερήν· τοὺς δʼ ὄψεαι ἠΰτε παῖδας</l>
<l n="258">ἀνδρὸς ἐπιφροσύνῃσι παλαισμοσύνης ἀνὰ χῶρον</l>
<l n="259">τῇ καὶ τῇ θύνοντας, ἐπίσκοπος ἔνθα κελεύει.</l>
<l n="260">ἀλλʼ ὅτε οἱ κομιδῆς μὲν ἅλις, θήρη δὲ μέληται, </l>
<l n="261">δή ῥα τόθʼ ὁρμιὴν μὲν ἀναψάμενος χερὶ λαιῇ</l>
<l n="262">ἕζεται, ἀγκίστρου δὲ βέλος κρατερόν τε θοόν τε</l>
<l n="263">ὁπλίζει, καὶ τοὺς μὲν ἀπέτραπε χειρὶ κελεύων</l>
<l n="264">πάντας ὁμῶς ἢ λᾶαν ἑλὼν ἔρριψε καθʼ ὕδωρ·</l>
<l n="265">οἱ δʼ ἐπὶ τῷ δύνουσιν, ὀϊόμενοι βόσιν εἶναι· </l>
<l n="266">τῶν δʼ ἕνα μοῦνον ἔλειπεν ἀπόκριτον, ὅν κʼ ἐθέλῃσι,</l>
<l n="267">δύσμορον, ὑστατίοισι κεχαρμένον ἐν δείπνοισι·</l>
<l n="268">ἄγκιστρον μὲν ὄρεξεν ὑπεὶρ ἁλός· αὐτὰρ ὅ γʼ ἄτην</l>
<l n="269">καρπαλίμως ἥρπαξεν, ὁ δʼ ἔσπασεν ἀμφοτέρῃσι</l>
<l n="270">θερμὸς ἀνήρ, ὠκεῖαν ἑλὼν καὶ ἐπίκλοπον ἄγρην· </l>
<l n="271">λήθει δʼ ἀνθιέων ἄλλον χορόν· ἤν γὰρ ἴδωνται</l>
<l n="272">ἢ σμαραγὴν ἀΐωσι δυσαγρέος ἑλκομένοιο,</l>
<l n="273">οὐκέτι οἱ τόσα δεῖπνα παρέσσεται, ὥς κεν ἵκοιντο</l>
<l n="274">αὖτις ὑποτροπάδην, ἀπὸ δʼ ἔπτυσαν ἐχθήραντες</l>
<l n="275">καὶ κομιδὴν καὶ χῶρον ὀλέθριον· ἀλλά τις εἴη </l>
<pb xml:id="p.370"/>
<l n="276">ἴφθιμος, κρατερῶς δὲ βιησάμενός μιν ἀνέλκοι,</l>
<l n="277">ἢ καὶ δεύτερος ἄλλος ἐφαπτέσθω καμάτοιο·</l>
<l n="278">ὧδε γὰρ οὐ φρονέοντες ἑὴν δολομήχανον ἄτην</l>
<l n="279">αὐτοὶ πιανθέντες ἐοικότα πιαίνουσιν·</l>
<l n="280">αἰεὶ δʼ, εὖτʼ ἐθέλῃσθα, παρέσσεται εὔστοχος ἄγρη. </l>
<l n="281">ἄλλοι δʼ ἰφθίμῳ τε βίῃ καὶ κάρτεϊ γυίων</l>
<l n="282">πειθόμενοι μέγαν ἆθλον ἐπʼ ἀνθίῃ ὁπλίζονται,</l>
<l n="283">οὐ φιλίην, οὐ σῖτα πονεύμενοι, ἀλλʼ ἐς ἀκωκὴν</l>
<l n="284">ἀγκίστρου σπεύδουσι καὶ ἠνορέῃ βιόωνται.</l>
<l n="285">χαλκοῦ μὲν σκληροῖο τετυγμένον ἠὲ σιδήρου </l>
<l n="286">ἄγκιστρον πέλεται, δίχα δὲ γλωχῖνες ἔχουσιν</l>
<l n="287">ἀμφίδυμοι μέγα πεῖσμα λινόστροφον· ἀμφὶ δʼ ἄρʼ αὐτῷ</l>
<l n="288">λάβρακα ζώοντα παρήλασαν, εἴ σφι παρείη·</l>
<l n="289">εἰ δὲ θάνοι, τάχα οἵ τις ὑπὸ στόμα θῆκε μόλιβδον,</l>
<l n="290">δελφῖνʼ ὃν καλέουσιν· ὁ δὲ βρίθοντι μολίβδῳ </l>
<l n="291">κλίνει τʼ ἀγκλίνει τε κάρη ζώοντι ἐοικώς.</l>
<l n="292">θώμιξ δὲ κρατερή τε καὶ εὔπλοκος· ἀλλʼ ὅτε δοῦπον</l>
<l n="293">ἀνθίαι εἰσαΐοντες ἀναθρώξωσι θαλάσσης,</l>
<l n="294">ἄλλοις μὲν μέλεται κώπης πόνος, αὐτὰρ ὅ γʼ ἄκρης</l>
<l n="295">ἐκ πρύμνης ἁλιεὺς δόλον ἀγκύλον εἰς ἅλα πέμπει, </l>
<l n="296">ἦκʼ ἀναδινεύων· οἱ δʼ αὐτίκα πάντες ἕπονται</l>
<l n="297">νηΐ τε καὶ φεύγοντι δεδορκότες εἴκελον ἰχθὺν</l>
<l n="298">σπεύδοντες μετὰ δαῖτα παραφθαδὸν ἀΐσσουσιν</l>
<l n="299">ἀλλήλων· φαίης κεν ἐπʼ ἀνέρα δήϊον ἄνδρα</l>
<l n="300">γούνατʼ ἐλαφρίζειν πεφοβημένον· οἱ δʼ ἄρα νίκης </l>
<l n="301">ἐσθλῆς ἱμείρουσιν· ὁ δʼ ἔξοχον ὅν κεν ἴδηται</l>
<l n="302">ἀσπαλιεύς, τῷ δαῖτα παρέσχεθεν· αὐτὰρ ὁ λάβρως</l>
<l n="303">δῶρα χανὼν δύσδωρα μετέδραμεν· ἔνθεν ἔπειτα</l>
<l n="304">ἀλκὴν ἀμφοτέρων θηήσεαι, οἷος ἄεθλος</l>
<l n="305">μαρναμένων ἀνδρός τε καὶ ἰχθύος ἑλκομένοιο· </l>
<l n="306">τοῦ μὲν γὰρ σθεναροί τε βραχίονες ἠδὲ μέτωπα</l>
<pb xml:id="p.372"/>
<l n="307">ὦμοί τʼ αὐχένιοί τε παρασφύριοί τε τένοντες</l>
<l n="308">ἀλκῇ κυμαίνουσι καὶ ἠνορέῃ τανύονται·</l>
<l n="309">αὐτὰρ ὅ γʼ ἀσχαλόων ὀδύνης ὕπο μάρναται ἰχθύς,</l>
<l n="310">ἕλκων αὖ ἐρύοντα, βιώμενος εἰς ἅλα δῦναι, </l>
<l n="311">ἄσχετα μαιμώων· ὁ δὲ κέκλεται ἄνδρας ἑταίρους</l>
<l n="312">ἐμπίπτειν ἐλάτῃσι· διωκομένης δʼ ἀκάτοιο</l>
<l n="313">ἔμπαλιν ἐκ πρύμνης ὅλος ἕλκεται ἰχθύος ὁρμῇ·</l>
<l n="314">κλάζει δʼ ὁρμιή, χειρὸς δʼ ἀπολείβεται αἷμα</l>
<l n="315">πριομένης· ὁ δʼ ἄρʼ οὔτι βαρύν μεθίησιν ἀγῶνα. </l>
<l n="316">ὡς δὲ δύω μεμαῶτες ὑπέρβιοι ἀνέρες ἀλκὴν</l>
<l n="317">ἅμματʼ ἐπʼ ἀλλήλοισι τιταινόμενοι βιόωνται</l>
<l n="318">ἑλκῦσαι, ῥιπῇσιν ὀπισθοφόροις ἐρύοντες,</l>
<l n="319">δηρόν τʼ ἀμφότεροι καμάτων ἴσα μέτρα φέροντες</l>
<l n="320">ἐμμενέως ἕλκουσι καὶ ἐμμενέως ἐρύονται· </l>
<l n="321">ὣς τοῖς, ἰχθυβόλῳ τε καὶ ἰχθύϊ, νεῖκος ὄρωρε,</l>
<l n="322">τοῦ μὲν ἀπαΐξαι, τοῦ δʼ ἑλκέμεν ἱμείροντος.</l>
<l n="323">οὐ μέν μιν λείπουσιν ἐν ἄλγεσιν ἰχθύες ἄλλοι</l>
<l n="324">ἀνθίαι ἀλλʼ ἐθέλουσιν ἀμυνέμεν, ἐν δέ οἱ αὐτῷ</l>
<l n="325">νῶτα βίῃ χρίμπτουσι καὶ ἐμπίπτουσιν ἕκαστος, </l>
<l n="326">ἄφρονες, οὐδʼ ἐνόησαν ἑὸν τείροντες ἑταῖρον.</l>
<l n="327">πολλάκι καὶ θώμιγγα λιλαιόμενοι γενύεσσι</l>
<l n="328">ῥῆξαι ἀμηχανόωσιν, ἐπεὶ στόμα τοῖσιν ἄοπλον.</l>
<l n="329">ὀψὲ δέ μιν καμάτῳ τε καὶ ἄλγεσι μοχθίζοντα</l>
<l n="330">πυκναῖς τʼ εἰρεσίῃσι βιώμενος ἔσπασεν ἀνήρ· </l>
<pb xml:id="p.374"/>
<l n="331">εἰ δʼ ἄρα οἱ καὶ τυτθὸν ὑπείξεται, οὔ μιν ἔπειτα</l>
<l n="332">ἐλεύσει· τοῖον γὰρ ὑπερφίαλον σθένος αὐτῷ.</l>
<l n="333">πολλάκι δʼ ὀξύπρωρον ὑπὲρ ῥάχιν ἔτμαγε δάψας</l>
<l n="334">ὁρμιήν, ἀπὸ δʼ ᾖξε λιπὼν κενὸν ἀγρευτῆρα.</l>
<l n="335">τοῖον καὶ κάλλιχθυς ἔχει σθένος ἠδὲ γενέθλη </l>
<l n="336">ὀρκύνων ὅσσοι τε δέμας κητώδεες ἄλλοι</l>
<l n="337">πλάζονται· τοίοις δὲ βραχίοσιν ἀγρώσσονται.</l>
<l n="338">ἄλλους δʼ αὖ βρώμῃσι καὶ εἰλαπίνῃσι δολώσας</l>
<l n="339">ἀγρώσσει ἁλιεύς· ἀγαθὸς δέ οἱ ἔσσεται ἰχθὺς</l>
<l n="340">κάνθαρος, ὃς πέτρῃσιν ἀεὶ λεπρῇσι γέγηθε. </l>
<l n="341">κύρτον δὲ πλέξαιο περίδρομον ὅττι μέγιστον,</l>
<l n="342">τεύχων ἢ σπάρτοισιν Ἰβηρίσιν ἠὲ λύγοισι,</l>
<l n="343">ῥάβδους ἀμφιβαλών· λευρὴ δέ οἱ εἴσοδος ἔστω</l>
<l n="344">γαστήρ τʼ εὐρυχανής· δέλεαρ δέ οἱ ἔνδον ἐνείης</l>
<l n="345">πούλυπον ἑρπυστὴν ἢ κάραβον, ἐκ πυρὸς ἄμφω </l>
<l n="346">ὀπταλέους· κνίσση γὰρ ἐφέλκεται ἰχθύας εἴσω.</l>
<l n="347">ὧδε μὲν ἐντύνας πλεκτὸν δόλον ἐγγύθι πέτρης</l>
<l n="348">δόχμιον ἀγκλίνοις, ὕφαλον λόχον· αὐτίκα δʼ ὀδμὴ</l>
<l n="349">κάνθαρον ὀτρυνέει τε καὶ ἵξεται ἔνδοθι κύρτου,</l>
<l n="350">οὐ μάλα θαρσαλέος πρώτην ὁδόν, ἀλλὰ τάχιστα </l>
<l n="351">δαισάμενος παλίνορσος ἀπέδραμεν· ἔνθεν ἔπειτα</l>
<l n="352">κυρτεὺς μὲν κείνοισιν ἀεὶ νεοτερπέα φορβὴν</l>
<l n="353">ἐντίθεται· τοὺς δʼ αἶψα δυσώνυμος ἐντὸς ἀγείρει</l>
<l n="354">γαστήρ, ἄλλον δʼ ἄλλος ἄγει σύνδορπον ἑταῖρον.</l>
<l n="355">ἤδη δʼ ἀτρομέοντες ἀολλέες ἔνδοθι κύρτου </l>
<l n="356">ἀγρόμενοι πρόπαν ἦμαρ ἐνήμενοι, ὥστε μέλαθρον</l>
<pb xml:id="p.376"/>
<l n="357">κτησάμενοι, μίμνουσι, κακὴν δʼ εὕροντο καλιήν.</l>
<l n="358">ὡς δʼ ὁπότʼ ὀρφανικοῖο μετʼ ἠιθέοιο μέλαθρον</l>
<l n="359">οὔτι σαοφροσύνῃσι μεμηλότες ἥλικες ἄλλοι</l>
<l n="360">κλητοί τʼ αὐτόμολοί τε πανήμεροι ἀγερέθωνται, </l>
<l n="361">κτῆσιν ἀεὶ κείροντες ἀσημάντοιο δόμοιο,</l>
<l n="362">οἷα νέους ἀνίησι χαλίφρονας ἄκριτος ἥβη,</l>
<l n="363">ἐν δὲ κακοφροσύνῃσι κακὴν εὕραντο τελευτήν·</l>
<l n="364">ὣς τοῖς ἀγρομένοισι παρασχεδὸν ἵσταται ἄτη.</l>
<l n="365">ἡνίκα γὰρ πολλοί τε καὶ εὐλιπέες τελέθωσι, </l>
<l n="366">δὴ τότʼ ἀνὴρ κύρτοιο περὶ στόμα πῶμα καλύπτει</l>
<l n="367">εὖ ἀραρός· τοὺς δʼ ἔνδον ἐν ἕρκεϊ πεπτηῶτας</l>
<l n="368">ὑστάτιον κνώσσοντας ἀνείρυσεν· ὀψὲ δʼ ὄλεθρον</l>
<l n="369">φρασσάμενοι σπαίρουσι καὶ ἐκδῦναι μεμάασι,</l>
<l n="370">νήπιοι, οὐδʼ ἔτι κύρτον ὁμῶς εὔοικον ἔχουσιν. </l>
<l n="371">Ἄδμωσιν δʼ ἐπὶ κύρτον ὀπωρινὸν ὁπλίζονται</l>
<l n="372">ὀΐσυνον, μέσσοισι δʼ ἐν οἴδμασιν ὁρμίζουσι,</l>
<l n="373">νέρθεν ἀναψάμενοι τρητὸν λίθον εὐναστῆρα·</l>
<l n="374">φελλοὶ δʼ ὀχμάζουσιν ἄνω δόλον· ἐν δέ οἱ αἰεὶ</l>
<l n="375">τέσσαρας ἀκταίους διεροὺς κάχληκας ἱεῖσι· </l>
<l n="376">τοῖς δὲ διαινομένοισι περιτρέφεται γλαγόεσσα</l>
<l n="377">μύξα θαλασσαίη, τῆς ἵμερος ἰχθύας ἕλκει</l>
<l n="378">βαιούς, οὐτιδανούς, λίχνον γένος· οἱ δʼ ἀγέρονται</l>
<l n="379">κύρτον ἐπιπροθέοντες ἐν ἀγκοίνῃς τε μένουσιν.</l>
<l n="380">ἄδμωες δʼ ὁρόωντες ἔσω κοίλοιο μυχοῖο </l>
<l n="381">ἀγρομένους τάχα πάντες ἐπί σφισιν ὡρμήθησαν,</l>
<l n="382">δαιτὸς ἐελδόμενοι· τοὺς δʼ οὐ κίχον, ἀλλʼ ὑπόλισθον</l>
<l n="383">ῥηϊδίως· οἱ δʼ οὔτι καὶ ἱέμενοί περ ἔχουσιν</l>
<l n="384">αὖτις ὑπεκδῦναι πλεκτὸν λόχον, ἀλλʼ ἑτέροισι</l>
<pb xml:id="p.378"/>
<l n="385">πήματα πορσύνοντες ἐπί σφισιν εὗρον ὄλεθρον. </l>
<l n="386">ὡς δέ τις ἐν ξυλόχοισιν ὀρέστερος ἀγροιώτης</l>
<l n="387">θηρὶ πάγην ἤρτυνεν, ἀπηνέϊ δʼ ἔνδοθι θυμῷ</l>
<l n="388">δῆσε κυνὸς σφίγγων ἄπο μήδεα· τοῦ δʼ ὀδύνῃσιν</l>
<l n="389">ἠχήεις ὀρυμαγδὸς ἀπόπροθι τειρομένοιο</l>
<l n="390">ἔρχεται, ἀμφὶ δέ οἱ στένεται δρίος· ἡ δʼ ἀΐουσα </l>
<l n="391">πόρδαλις ἰάνθη τε καὶ ἔσσυται, ἴχνος ἀϋτῆς</l>
<l n="392">μαιομένη· τάχα δʼ ἷξε καὶ ἔνθορε· τὸν μὲν ἔπειτα</l>
<l n="393">ὑψόσʼ ἀναρπάζει κρυπτὸς δόλος, ἡ δʼ ἐνὶ βόθρῳ</l>
<l n="394">εἰλεῖται προπεσοῦσα, μέλει δέ οἱ οὐκέτι δαιτός,</l>
<l n="395">ἀλλὰ φόβου· τῇ δʼ οὔτις ὑπέκδυσίς ἐστιν ἑτοίμη· </l>
<l n="396">τοῖα καὶ ἄδμωες δειλοὶ πάθον, ἀντὶ δὲ φορβῆς</l>
<l n="397">πότμον ἐφωρμήσαντο καὶ Ἄϊδος ἕρκος ἄφυκτον.</l>
<l n="398">καὶ μέν τις θρίσσῃσιν ὁμῶς καὶ χαλκίσιν ἄγρην</l>
<l n="399">φράσσατʼ ὀπωρινήν, καὶ λαρινὸν εἷλε καὶ ἔθνη</l>
<l n="400">τραχούρων, κύρτον μὲν ὑπὸ σπάρτοισιν ὑφήνας </l>
<l n="401">εὐπαγέως, φρυκτῶν δʼ ὀρόβων ἐνεθήκατο μάζαν,</l>
<l n="402">οἴνῳ μυδαλέην εὐώδεϊ, μίξε δὲ κούρης</l>
<l n="403">δάκρυον Ἀσσυρίης Θειαντίδος, ἥν ποτέ φασι</l>
<l n="404">πατρὸς ἐρασσαμένην δυσμήχανον ἔργον ἀνύσσαι</l>
<l n="405">ἐλθεῖν τʼ ἐς φιλότητα χολωσαμένης Ἀφροδίτης· </l>
<pb xml:id="p.380"/>
<l n="406">ἀλλʼ ὅτε μιν καὶ δένδρον ἐπώνυμον ἐρρίζωσεν</l>
<l n="407">αἶσα θεῶν, γοάει τε καὶ ἣν ὀλοφύρεται ἄτην,</l>
<l n="408">δάκρυσι δευομένη λέκτρου χάριν· ἧς ἐνιμίσγων</l>
<l n="409">θεῖον ὀπὸν κύρτον μὲν ἐνορμίζει ῥοθίοισιν,</l>
<l n="410">ὀδμὴ δʼ αἶψα θάλασσαν ἐπέδραμε λειριόεσσα, </l>
<l n="411">κικλήσκουσʼ ἀγέλας πολυειδέας· οἱ δʼ ἐφέπονται</l>
<l n="412">πνοιῇ νηδυμίῃ δεδονημένοι, ὦκα δὲ κύρτος</l>
<l n="413">πίμπλαται, ἀγρευτῆρι φέρων εὔθηρον ἀμοιβήν.</l>
<l n="414">Σάλπαι δʼ ἰκμαλέοις μὲν ἀεὶ φύκεσσι μάλιστα</l>
<l n="415">τέρπονται, κείνῃ δὲ καὶ ἀγρώσσονται ἐδωδῇ. </l>
<l n="416">πλώει μὲν προτέροισιν ἐν ἤμασιν εἰς ἕνα χῶρον</l>
<l n="417">ἀσπαλιεύς, αἰεὶ δὲ μετʼ οἴδμασι λᾶας ἵησι</l>
<l n="418">χερμάδας, ἁψάμενος πέρι φύκια τηλεθόωντα.</l>
<l n="419">ἀλλʼ ὅτε δὴ πέμπτη μὲν ἴδῃ πόνον ἠριγένεια</l>
<l n="420">σάλπαι δʼ ἀγρόμεναι κεῖνον πόρον ἀμφινέμωνται, </l>
<l n="421">τῆμος ἐπεντύνει κύρτου δόλον· ἐν δέ οἱ εἴσω</l>
<l n="422">φύκεσιν εἰλομένους λᾶας βάλεν, ἀμφὶ δὲ ποίας</l>
<l n="423">εἰναλίας στομίοισιν ἐδήσατο, τῇσι γάνυνται</l>
<l n="424">σάλπαι τʼ ἠδʼ ὅσσοι βοτανηφάγοι ἰχθύες ἄλλοι·</l>
<l n="425">οἳ τότʼ ἀγειρόμενοι ποίας φάγον, αὐτὰρ ἔπειτα </l>
<l n="426">ἐς μυχὸν ἠΐχθησαν· ὁ δʼ αὐτίκα κύρτον ἀνέλκει</l>
<l n="427">ῥίμφα μεταπλώσας· σιγῇ δέ οἱ ἄνυται ἔργον,</l>
<l n="428">ἀνδράσι τʼ ἀφθόγγοισι καὶ ἀσμαράγοις ἐλάτῃσι·</l>
<l n="429">σιγὴ γὰρ πάσαις μὲν ὀφέλσιμος ἔπλετο θήραις,</l>
<pb xml:id="p.382"/>
<l n="430">ἔξοχα δʼ ἐν σάλπῃσιν· ἐπεὶ μάλα τῇσι νόημα </l>
<l n="431">πτοιαλέον· πτοίη δὲ πόνον δύσθηρον ἔθηκε.</l>
<l n="432">τρίγλης δʼ οὔτινα, φημί, χερειοτέρῃσιν ἐδωδαῖς</l>
<l n="433">τέρπεσθαι· πᾶσαν γὰρ ἄσιν ἁλός, ἥν κε κίχῃσι,</l>
<l n="434">φέρβεται· ἱμείρει δὲ δυσαέος ἔξοχα δαιτός·</l>
<l n="435">σώμασι δʼ ἐκπάγλως ἐπιτέρπεται ἀνδρομέοισι </l>
<l n="436">πυθομένοις, εὖτʼ ἄν τινʼ ἕλῃ στονόεσσα θάλασσα.</l>
<l n="437">τῷ καί μιν δελέασσιν ἀποπνείουσιν ἀϋτμὴν</l>
<l n="438">ῥηϊδίως ἕλκουσιν, ὅσα πνέει ἐχθρὸν ἄημα.</l>
<l n="439">εἴκελα δὲ τρίγλῃσιν ὕεσσί τε, φημί, τετύχθαι</l>
<l n="440">ἤθεα, φυρομένοισιν ἀεὶ περὶ γαστέρος ὁρμήν· </l>
<l n="441">ἄμφω δʼ αἱ μὲν ἔασι διάκριτοι ἐν νεπόδεσσιν,</l>
<l n="442">οἱ δʼ ἐνὶ χερσαίῃσιν ἀριστεύουσʼ ἀγέλῃσιν.</l>
<l n="443">οὐ μὲν δὴ μελάνουρον ἀποίσεαι οὔτʼ ἐνὶ κύρτῳ</l>
<l n="444">ῥηϊδίως ἀπαφῶν οὔτʼ ἐν λινοεργέϊ κύκλῳ·</l>
<l n="445">ἔξοχα γὰρ μελάνουρος ἐν ἰχθύσιν ἠμὲν ἄναλκις </l>
<l n="446">ἠδὲ σαοφρονέων, λίχνη δέ οἱ οὔποτʼ ἐδωδὴ</l>
<l n="447">θυμήρης· αἰεὶ δὲ γαληναίης μὲν ἐούσης</l>
<l n="448">κέκλιται ἐν ψαμάθοισι καὶ οὐκ ἀναδύεται ἅλμης·</l>
<l n="449">ἀλλʼ ὅτε κυμαίνουσα περισπέρχῃσι θάλασσα</l>
<l n="450">λάβρων ἐξ ἀνέμων, τότε δὴ μοῦνοι μελάνουροι </l>
<l n="451">κῦμα διαΐσσουσιν ἀολλέες, οὔτε τινʼ ἀνδρῶν</l>
<l n="452">οὔτε τινʼ εἰναλίων πεφρικότες· οἱ μέν ἅπαντες</l>
<l n="453">ἐς νεάτην κρηπῖδα φόβῳ δύνουσι θαλάσσης,</l>
<l n="454">οἱ δὲ τότʼ ἠϊόνας τε πολυφλοίσβους ἐφέπουσι</l>
<l n="455">πέτραις τʼ ἐμπελάουσιν ἀλήμονες, εἴ τινʼ ἐδητὺν </l>
<l n="456">κοπτομένη δείξειεν ὑπὸ ῥιπῇσι θάλασσα·</l>
<l n="457">νήπιοι, οὐδʼ ἐδάησαν ὅσον πινυτώτεροι ἄνδρες,</l>
<l n="458">οἳ κείνους καὶ πάμπαν ἀλευομένους ἕλον ἄγρῃ.</l>
<pb xml:id="p.384"/>
<l n="459">χειμερίη πλημμυρὶς ὅταν ζέῃ Ἀμφιτρίτης,</l>
<l n="460">ἵστατʼ ἐπὶ προὔχουσαν ἀνὴρ ἁλιηγέα πέτρην, </l>
<l n="461">ὀξύτατον τόθι κῦμα περὶ σπιλάδεσσι μέμυκεν·</l>
<l n="462">εἴδατα δʼ ἀγνυμένοισιν ἐπισπείρει ῥοθίοισι,</l>
<l n="463">τυρὸν ὁμοῦ Δήμητρι μεμιγμένον· οἱ δʼ ἐπὶ φορβὴν</l>
<l n="464">ἀσπασίην θρώσκουσιν ἐπειγόμενοι μελάνουροι.</l>
<l n="465">ἀλλʼ ὅτε οἱ παρέασιν ἀολλέες ἐς βόλον ἄγρης, </l>
<l n="466">αὐτὸς μὲν τρέπεται λοξὸν δέμας, ὄφρα οἱ ὕδωρ</l>
<l n="467">μήτι κατασκιάοιτο καὶ ἰχθύσι τάρβος ἐνείη·</l>
<l n="468">ἔστι δέ οἱ λεπτός τε δόναξ μετὰ χερσὶν ἑτοῖμος</l>
<l n="469">λεπτή θʼ ὁρμιὴ κούφης τριχός, ἄπλοκος αὔτως·</l>
<l n="470">λεπτοῖς δʼ ἀγκίστροισιν ἀναπλέκεται θαμέεσσι· </l>
<l n="471">τοῖς ἐπέθηκε δέλετρον, ὃ καὶ πάρος ἧκε καθʼ ὕδωρ,</l>
<l n="472">πέμπει δʼ ἐς βαθὺ κῦμα κυκώμενον· οἱ δʼ ὁρόωντες</l>
<l n="473">αὐτίκʼ ἐπιθρώσκουσι καὶ ἁρπάζουσιν ὄλεθρον.</l>
<l n="474">οὐδʼ ἁλιεὺς εὔκηλον ἔχει χέρα, πυκνὰ δʼ ἀνέλκει</l>
<l n="475">ἐκ δίνης ἄγκιστρα, καὶ εἰ κενὰ πολλάκις εἴη· </l>
<l n="476">οὐ γὰρ βρασσομένης κεν ἐπιφράσσαιτο θαλάσσης</l>
<l n="477">ἀτρεκέως, εἴτʼ οὖν τις ἐνίσχεται εἴτε μιν αὔτως</l>
<l n="478">κύματʼ ἀνακλονέουσιν· ἐπὴν δέ τις ἀμφιχάνῃσι,</l>
<l n="479">ῥίμφα μιν ἐξείρυσσε πάρος δόλον ἐν φρεσὶ θέσθαι,</l>
<l n="480">πρὶν φόβον οὐτιδανοῖσιν ἐνιπλῆξαι μελανούροις. </l>
<l n="481">τοίην χειμερίην πανεπίκλοπον ἤνυσεν ἄγρην.</l>
<pb xml:id="p.386"/>
<l n="482">ναὶ μὴν καὶ κεστρῆα, καὶ οὐ λίχνον περ ἐόντα,</l>
<l n="483">ἤπαφον, ἀγκίστροισι περὶ στεινοῖσιν ἕσαντες</l>
<l n="484">εἶδαρ ὁμοῦ Δήμητρι μεμιγμένον ἠδὲ γάλακτος</l>
<l n="485">πηκτοῖσι δώροισιν· ἐφυρήσαντο δὲ ποίην </l>
<l n="486">τοῖσιν ὁμοῦ μίνθην εὐώδεα, τήν ποτε κούρην</l>
<l n="487">φασὶν ὑπουδαίην ἔμεναι, Κωκυτίδα Νύμφην·</l>
<l n="488">κλίνατο δʼ εἰς εὐνὴν Ἀϊδωνέος· ἀλλʼ ὅτε κούρην</l>
<l n="489">Περσεφόνην ἥρπαξεν ἀπʼ Αἰτναίοιο πάγοιο,</l>
<l n="490">δὴ τότε μιν κλάζουσαν ὑπερφιάλοις ἐπέεσσι, </l>
<l n="491">ζήλῳ μαργαίνουσαν ἀτάσθαλα, μηνίσασα</l>
<l n="492">Δημήτηρ ἀμάθυνεν ἐπεμβαίνουσα πεδίλοις·</l>
<l n="493">φῆ γὰρ ἀγαυοτέρη τε φυὴν καὶ κάλλος ἀμείνων</l>
<l n="494">Περσεφόνης ἔμεναι κυανώπιδος, ἐς δέ μιν αὐτὴν</l>
<l n="495">εὔξατο νοστήσειν Ἀϊδωνέα, τήν δὲ μελάθρων </l>
<l n="496">ἐξελάσειν· τοίη οἱ ἐπὶ γλώσσης θόρεν ἄτη.</l>
<l n="497">ποίη δʼ οὐτιδανὴ καὶ ἐπώνυμος ἔκθορε γαίης,</l>
<l n="498">τὴν ἐνιφυρήσαντες ἐπʼ ἀγκίστροισι βάλοντο.</l>
<l n="499">κεστρεὺς δʼ οὐ μετὰ δηρόν, ἐπεί ῥά μιν ἷξεν ἀϋτμή,</l>
<l n="500">ἀντιάσας πρῶτον μὲν ἀποσταδὸν ἀγκίστροιο </l>
<l n="501">λοξὸν ὑπʼ ὀφθαλμοῖς ὁράᾳ δόλον, εἴκελος ἀνδρὶ</l>
<pb xml:id="p.388"/>
<l n="502">ξείνῳ, ὃς ἐν τριόδοισι πολυτρίπτοισι κυρήσας</l>
<l n="503">ἔστη ἐφορμαίνων, κραδίη τέ οἱ ἄλλοτε λαιήν,</l>
<l n="504">ἄλλοτε δεξιτερὴν ἐπιβάλλεται ἀτραπὸν ἐλθεῖν·</l>
<l n="505">παπταίνει δʼ ἑκάτερθε, νόος δέ οἱ ἠΰτε κῦμα </l>
<l n="506">εἱλεῖται, μάλα δʼ ὀψὲ μιῆς ὠρέξατο βουλῆς·</l>
<l n="507">ὣς ἄρα καὶ κεστρῆϊ παναίολα μερμηρίζει</l>
<l n="508">θυμὸς ὀϊομένῳ τε δόλον καὶ ἀπήμονα φορβήν·</l>
<l n="509">ὀψὲ δέ μιν νόος ὦρσε καὶ ἤγαγεν ἐγγύθι πότμου·</l>
<l n="510">αὐτίκα δὲ τρέσσας ἀνεχάσσατο· πολλάκι δʼ ἤδη </l>
<l n="511">εἷλε φόβος ψαύοντα καὶ ἔμπαλιν ἔτραπεν ὁρμήν.</l>
<l n="512">ὡς δʼ ὅτε νηπίαχος κούρη πάϊς, ἐκτὸς ἐούσης</l>
<l n="513">μητέρος, ἢ βρώμης λελιημένη ἠέ τευ ἄλλου,</l>
<l n="514">ψαῦσαι μὲν τρομέει μητρός χόλον, οὐδʼ ἀναδῦναι</l>
<l n="515">ἐλδομένη τέτληκεν· ἐφερπύζουσα δὲ λάθρῃ </l>
<l n="516">αὖτις ὑποτρέπεται, κραδίῃ δέ οἱ ἄλλοτε θάρσος,</l>
<l n="517">ἄλλοτε δʼ ἐμπίπτει δεινὸς φόβος· ὄμματα δʼ αἰὲν</l>
<l n="518">ὀξέα παπταίνοντα ποτὶ προθύροισι τέτανται·</l>
<l n="519">ὣς τότʼ ἐπεμβαίνων ἀνελίσσεται ἤπιος ἰχθύς.</l>
<l n="520">ἀλλʼ ὅτε θαρσήσας πελάσῃ σχεδόν, οὐ μάλʼ ἑτοίμως </l>
<l n="521">ψαῦσε βορῆς, οὐρῇ δὲ πάρος μάστιξεν ἐγείρων</l>
<l n="522">ἄγκιστρον, μή πού τις ἐνὶ χροῒ θέρμετʼ ἀϋτμή·</l>
<l n="523">ζωοῦ γὰρ κεστρεῦσιν ἀπώμοτόν ἐστι πάσασθαι.</l>
<l n="524">ἔνθεν ἔπειτʼ ἄκροισι διακνίζει στομάτεσσι</l>
<l n="525">δαῖτα περιξύων· ἁλιεὺς δέ μιν αὐτίκα χαλκῷ </l>
<l n="526">πεῖρεν ἀνακρούων, ὥστε θρασὺν ἵππον ἐέργων</l>
<l n="527">ἡνίοχος σκληρῇσιν ἀναγκαίῃσι χαλινοῦ,</l>
<l n="528">ἂν δʼ ἔρυσε, σπαίροντα δʼ ἐπὶ χθονὶ κάββαλεν ἐχθρῇ.</l>
<pb xml:id="p.390"/>
<l n="529">καὶ ξιφίην ὀλοοῖσι παρήπαφον ἀγκίστροισιν.</l>
<l n="530">ἀλλʼ οὐ μὲν ξιφίῃ τοῖος μόρος, οὐδʼ ἴσος ἄλλοις· </l>
<l n="531">οὐ γὰρ ἐπʼ ἀγκίστροισι κατεντύνουσιν ἐδωδήν,</l>
<l n="532">ἀλλὰ τὸ μὲν γυμνόν τε καὶ ἄκλοπον ᾐώρηται,</l>
<l n="533">μηρίνθου διπλῇσιν ἀκαχμένου ἔμπαλιν αἰχμαῖς·</l>
<l n="534">τοῦ δʼ ὅσσον τριπάλαιστον ἀναψάμενοι καθύπερθε</l>
<l n="535">μαλθακὸν ἀργεννῶν νεπόδων ἕνα χείλεος ἄκρου </l>
<l n="536">δῆσαν ἐπισταμένως· ξιφίης δʼ ὅτε θοῦρος ἵκηται,</l>
<l n="537">αὐτίκα δαιτρεύει δέμας ἰχθύος ἄορι λάβρῳ·</l>
<l n="538">τοῦ δὲ δαϊζομένοιο καταρρέει ἅψεα δεσμοῦ,</l>
<l n="539">αὐταῖς δʼ ἀγκίστροιο περιστρέφεται γενύεσσιν·</l>
<l n="540">αὐτὰρ ὅ γʼ οὐκ ἐδάη γναμπτὸν δόλον, ἀλλὰ βαρεῖαν </l>
<l n="541">δαῖτα χανὼν ἀγρευτὸς ἀνέλκεται ἀνέρος ἀλκῇ.</l>
<l n="542">πολλὰ δʼ ἐπὶ ξιφίῃ θηρήτορες ὁπλίζονται,</l>
<l n="543">ἔξοχα δʼ οἳ Τυρσηνὸν ἁλὸς πόρον ἀγρώσσουσιν</l>
<l n="544">ἀμφί τε Μασσαλίην, ἱερήν πόλιν, ἀμφί τε Κελτούς·</l>
<l n="545">κεῖθι γὰρ ἔκπαγλοί τε καὶ ἰχθύσιν οὐδὲν ὁμοῖοι </l>
<pb xml:id="p.392"/>
<l n="546">ἄπλατοι ξιφίαι μεγακήτεες ἐννεμέθονται.</l>
<l n="547">οἱ δʼ ἀκάτους αὐτοῖσιν ἐϊσκομένας ξιφίῃσι</l>
<l n="548">καὶ δέμας ἰχθυόεν καὶ φάσγανα τεκτήναντες</l>
<l n="549">ἀντίον ἰθύνουσι· ὁ δʼ οὐκ ἀναδύεται ἄγρην,</l>
<l n="550">ἐλπόμενος μὴ νῆας ἐϋσέλμους ὁράασθαι, </l>
<l n="551">ἀλλʼ ἑτέρους ξιφίας, ξυνὸν γένος, ὄφρα μιν ἄνδρες</l>
<l n="552">πάντῃ κυκλώσωνται· ὁ δʼ ἐφράσαθʼ ὕστερον ἄτην,</l>
<l n="553">αἰχμῇ τριγλώχινι πεπαρμένος, οὐδέ οἱ ἀλκὴ</l>
<l n="554">φεύγειν ἱεμένῳ περ, ἀναγκαίῃ δὲ δαμῆναι.</l>
<l n="555">πολλάκι μὲν καὶ νηὸς ἀμυνόμενος κενεῶνα </l>
<l n="556">φασγάνῳ ἀντετόρησε διαμπερὲς ἄλκιμος ἰχθύς,</l>
<l n="557">οἱ δὲ θοῶς βουπλῆγος ὑπʼ εὐχάλκοιο τυπῇσιν</l>
<l n="558">ἐκ γενύων ἤραξαν ἅπαν ξίφος· ἐν δʼ ἄρα νηὸς</l>
<l n="559">ἕλκεϊ γόμφος ἄρηρεν· ὁ δʼ ἕλκεται ὀρφανὸς ἀλκῆς.</l>
<l n="560">ὡς δʼ ὅτε δυσμενέεσσι δόλον τεύχοντες ἄρηος, </l>
<l n="561">ἱέμενοι πύργων τε καὶ ἄστεος ἔνδον ἱκέσθαι,</l>
<l n="562">ἔντεα συλήσαντες ἀρηϊφάτων ἀπὸ νεκρῶν</l>
<l n="563">αὐτοὶ θωρήξαντο καὶ ἔδραμον ἄγχι πυλάων·</l>
<l n="564">οἱ δʼ ὥστε σφετέροισιν ἐπειγομένοις πολιήταις</l>
<l n="565">ἀγκλίνουσι θύρετρα καὶ οὐ γήθησαν ἑταίροις· </l>
<l n="566">ὣς ἄρα καὶ ξιφίην ἴκελον δέμας ἤπαφε νηῶν.</l>
<l n="567">καὶ μὲν δὴ σκολιῇσιν ἐν ἀγκοίνῃσι λίνοιο</l>
<l n="568">κυκλωθεὶς ξιφίης μέγα νήπιος ἀφροσύνῃσιν</l>
<l n="569">ὄλλυται, ὃς θρώσκει μὲν ὑπεκδῦναι μενεαίνων,</l>
<l n="570">ἐγγύθι δὲ τρομέων πλεκτὸν δόλον αὖτις ὀπίσσω </l>
<l n="571">χάζεται· οὐδέ οἱ ὅπλον ἐνὶ φρεσίν, οἷον ἄρηρεν</l>
<l n="572">ἐκ γενύων, δειλὸς δὲ μένει κεκαφηότι θυμῷ,</l>
<l n="573">ὄφρα μιν ἐξερύσωσιν ἐπʼ ᾐόνας· ἔνθα δὲ δούροις</l>
<l n="574">ἄνδρες ἐπασσυτέροισι καταΐγδην ἐλόωντες</l>
<l n="575">κρᾶτα συνηλοίησαν, ὁ δʼ ὄλλυται ἄφρονι πότμῳ. </l>
<l n="576">ἀφροσύνη καὶ σκόμβρον ἕλεν καὶ πίονα θύννον</l>
<pb xml:id="p.394"/>
<l n="577">καὶ ῥαφίδας καὶ φῦλα πολυσπερέων συνοδόντων.</l>
<l n="578">σκόμβροι μὲν λεύσσοντες ἐν ἕρκεϊ πεπτηῶτας</l>
<l n="579">ἄλλους ἠράσσαντο λίνου πολύωπον ὄλεθρον</l>
<l n="580">ἐσδῦναι· τοίη τις ἐσέρχεται εἰσορόωντας </l>
<l n="581">τερπωλή· παίδεσσιν ἀπειρήτοισιν ὁμοῖοι,</l>
<l n="582">οἵ τε πυρὸς λεύσσοντες ἀναιθομένοιο φαεινὴν</l>
<l n="583">μαρμαρυγὴν ἀκτῖσιν ἰαινόμενοι γελόωσι</l>
<l n="584">ψαῦσαί θʼ ἱμείρουσι καὶ ἐς φλόγα χεῖρʼ ὀρέγουσι</l>
<l n="585">νηπιέην· τάχα δέ σφιν ἀνάρσιον ἐξεφάνη πῦρ· </l>
<l n="586">ὣς οἵ γʼ ἱμείρουσιν ἀνοστήτοιο λόχοιο</l>
<l n="587">ἐσπεσέειν κευθμῶνα, κακοῦ δʼ ἤντησαν ἔρωτος.</l>
<l n="588">ἔνθʼ οἱ μὲν κέλσαντες ἐν εὐρυτέροισι βρόχοισι</l>
<l n="589">ἔκθορον, οἱ δʼ ἑρχθέντες ἐνὶ στεινοῖσι πόροισι</l>
<l n="590">πικρὸν ἀνέτλησαν σφιγκτὸν μόρον ἐξανύσαντες. </l>
<l n="591">πολλοὺς δʼ ἠϊόνεσσιν ἐφελκομένοιο λίνοιο</l>
<l n="592">ὄψεαι ἀμφοτέρωθεν ἀρηρότας ἠΰτε γόμφοις,</l>
<l n="593">τοὺς μὲν ἔτι φρονέοντας ἐσελθέμεν ἄρκυν ὀλέθρου,</l>
<l n="594">τοὺς δʼ ἤδη μεμαῶτας ὑπεκδῦναι κακότητος,</l>
<l n="595">ἔνδοθεν ἰκμαλέῃσιν ἐνισχομένους βροχίδεσσι. </l>
<l n="596">θύννοι δʼ αὖ σκόμβροις μὲν ἴσον πόνον ἀθλεύουσιν</l>
<l n="597">ἀφροσύνῃ· καὶ τοῖς γὰρ ὁμοίιος ἵμερος ἄτης</l>
<l n="598">ἐμπίπτει δολίοιο λίνου λαγόνεσσι μιγῆναι·</l>
<l n="599">ἀλλʼ οὐ μὲν κείνοισιν ὑπόβρυχα γαστέρος εἴσω</l>
<l n="600">ἐσδύνειν, σκολιοῖσι δʼ ἐπαΐσσουσιν ὀδοῦσι, </l>
<l n="601">σώματι μηδόμενοι πόρον ἄρκιον· ἐν δʼ ἄρʼ ὀδοῦσιν</l>
<l n="602">ὑγρὸν ἐρειδομένοις τέταται λίνον· οὐδέ τι μῆχος</l>
<l n="603">ἐκφυγέειν, δεσμῷ δὲ περιστομίῳ μογέοντες</l>
<l n="604">ἕλκονται ποτὶ χέρσον ὑπʼ ἀφραδίῃσιν ἁλόντες.</l>
<l n="605">καὶ μὲν δὴ ῥαφίδων τοῖος νόος· αἵ δʼ ὅτε κόλπον </l>
<l n="606">δικτύου ἐκπροφύγωσι, πόνου δʼ ἔκτοσθε γένωνται,</l>
<pb xml:id="p.396"/>
<l n="607">αὖτις ἐπιστρωφῶσι, λίνῳ δʼ ἐπιμηνίουσαι</l>
<l n="608">δήγματʼ ἐνιπρίουσι· τὸ δέ σφισι δύεται εἴσω</l>
<l n="609">ἴσχει τʼ ἐμμενέως πυκινοὺς ἔντοσθεν ὀδόντας.</l>
<l n="610">αὐτὰρ τοὶ συνόδοντες ἴσοι στείχουσι λόχοισι </l>
<l n="611">κεκριμένοι· τοῖς δʼ εὖτʼ ἄν ἀνὴρ ἄγκιστρον ἐφείη,</l>
<l n="612">οἱ μὲν ἀποτροπάδην λοξὸν φάος ἀλλήλοισι</l>
<l n="613">πάντες ἐπικλίνουσι καὶ οὐκ ἐθέλουσι πελάσσαι·</l>
<l n="614">ἀλλʼ ὅτε τις προθορὼν ἑτέρης στιχὸς αἶψα δέλετρον</l>
<l n="615">ἁρπάξῃ, τότε καί τις ἐνὶ φρεσὶ θάρσος ἔδεκτο </l>
<l n="616">ἀγκίστρῳ τʼ ἐπέλασσε καὶ ἕλκεται· οἱ δʼ ὁρόωντες</l>
<l n="617">ἀλλήλους, περὶ δαιτὶ γεγηθότες, ἰαίνονται</l>
<l n="618">ἑλκόμενοι, σπεύδουσι δʼ ὑποφθαδόν, ὅς κε θάνῃσι</l>
<l n="619">πρῶτος ἁλούς, ἅτε παῖδες ἀθύρμασι καγχαλόωντες.</l>
<l n="620">θύννων δʼ αὖ γενεὴ μὲν ἀπʼ εὐρυπόροιο τέτυκται </l>
<l n="621">Ὠκεανοῦ· στείχουσι δʼ ἐς ἡμετέρης ἁλὸς ἔργα</l>
<l n="622">εἰαρινοῦ μετὰ λύσσαν ὅτʼ οἰστρήσωσι γάμοιο.</l>
<l n="623">τοὺς δʼ ἤτοι πρῶτον μὲν Ἰβηρίδος ἔνδοθεν ἅλμης</l>
<pb xml:id="p.398"/>
<l n="624">ἀνέρες ἀγρώσσουσι βίῃ κομόωντες Ἴβηρες·</l>
<l n="625">δεύτερα δὲ Ῥοδανοῖο παρὰ στόμα θηρητῆρες </l>
<l n="626">Κελτοὶ Φωκαίης τε παλαίφατοι ἐνναετῆρες·</l>
<l n="627">τὸ τρίτον ἀγρώσσουσιν ὅσοι Τρινακρίδι νήσῳ</l>
<l n="628">ἐνναέται πόντου τε παρʼ οἴδμασι Τυρσηνοῖο.</l>
<l n="629">ἔνθεν ἀπειρεσίοις ἐνὶ βένθεσιν ἄλλοθεν ἄλλος</l>
<l n="630">κίδνανται καὶ πᾶσαν ἐπιπλώουσι θάλασσαν. </l>
<l n="631">πολλὴ δʼ ἔκπαγλός τε παρίσταται ἰχθυβόλοισιν</l>
<l n="632">ἄγρη, ὅτʼ εἰαρινὸς θύννων στρατὸς ὁρμήσωνται.</l>
<l n="633">χῶρον μὲν πάμπρωτον ἐπεφράσσαντο θαλάσσης</l>
<l n="634">οὔτε λίην στεινωπὸν ἐπηρεφέεσσιν ὑπʼ ὄχθαις</l>
<l n="635">οὔτε λίην ἀνέμοισιν ἐπίδρομον, ἀλλὰ καὶ αἴθρῃ </l>
<l n="636">καὶ σκεπανοῖς κευθμῶσιν ἐναίσιμα μέτρα φέροντα.</l>
<l n="637">ἔνθʼ ἤτοι πρῶτον μὲν ἐπʼ ὄρθιον ὕψι κολωνὸν</l>
<l n="638">ἴδρις ἐπαμβαίνει θυννοσκόπος, ὅστε κιούσας</l>
<l n="639">παντοίας ἀγέλας τεκμαίρεται, αἵ τε καὶ ὅσσαι,</l>
<pb xml:id="p.400"/>
<l n="640">πιφαύσκει δʼ ἑτάροισι· τὰ δʼ αὐτίκα δίκτυα πάντα </l>
<l n="641">ὥστε πόλις προβέβηκεν ἐν οἴδμασιν· ἐν δὲ πυλωροὶ</l>
<l n="642">δικτύῳ, ἐν δὲ πύλαι, μύχατοί τʼ αὐλῶνες ἔασιν.</l>
<l n="643">οἱ δὲ θοῶς σεύονται ἐπὶ στίχας, ὥστε φάλαγγες</l>
<l n="644">ἀνδρῶν ἐρχομένων καταφυλαδόν· οἱ μὲν ἔασιν</l>
<l n="645">ὁπλότεροι, τοὶ δʼ εἰσὶ γεραίτεροι, οἱ δʼ ἐνὶ μέσσῃ </l>
<l n="646">ὥρῃ· ἀπειρέσιοι δὲ λίνων ἔντοσθε ῥέουσιν,</l>
<l n="647">εἰσόκεν ἱμείρωσι καὶ ἀγρομένους ἀνέληται</l>
<l n="648">δίκτυον· ἀφνειὴ δὲ καὶ ἔξοχος ἵσταται ἄγρη.</l>
<pb xml:id="p.402"/>
</div>
<div type="textpart" subtype="book" n="4">
<l n="1">ἄλλους δʼ ἀγρευτῆρσιν ὑπήγαγε ληΐδα θήρης</l>
<l n="2">ὑγρὸς ἔρως· ὀλοῶν δὲ γάμων, ὀλοῆς τʼ Ἀφροδίτης</l>
<l n="3">ἠντίασαν, σπεύδοντες ἑὴν φιλοτήσιον ἄτην.</l>
<l n="4">ἀλλὰ σύ μοι, κάρτιστε πολισσούχων βασιλήων,</l>
<l n="5">αὐτός τʼ, Ἀντωνῖνε, καὶ υἱέος ἠγάθεον κῆρ, </l>
<l n="6">πρόφρονες εἰσαΐοιτε καὶ εἰναλίῃσι γάνυσθε</l>
<l n="7">τερπωλαῖς, οἵῃσιν ἐμὸν νόον ἠπιόδωροι</l>
<l n="8">Μοῦσαι κοσμήσαντο καὶ ἐξέστεψαν ἀοιδῆς</l>
<l n="9">δώρῳ θεσπεσίῳ καί μοι πόρον ὑμετέροισι</l>
<l n="10">κίρνασθαι γλυκὺ νᾶμα καὶ οὔασι καὶ πραπίδεσσι. </l>
<l n="11">Σχέτλι᾽ Ἔρως, δολομῆτα, θεῶν κάλλιστε μὲν ὄσσοις</l>
<l n="12">εἰσιδέειν, ἄλγιστε δʼ ὅτε κραδίην ὀροθύνεις,</l>
<l n="13">ἐμπίπτων ἀδόκητος, ὑπὸ φρένα δʼ ὥστε θύελλα</l>
<l n="14">μίσγεαι, ἀσθμαίνεις δὲ πυρὸς δριμεῖαν ὁμοκλήν,</l>
<l n="15">παφλάζων ὀδύνῃσι καὶ ἀκρήτοισιν ἀνίαις· </l>
<l n="16">δάκρυ δέ σοι προβαλεῖν λαρὸν γάνος ἠδʼ ἐσακοῦσαι</l>
<l n="17">βυσσόθεν οἰμωγὴν σπλάχνοις θʼ ὑπὸ θερμὸν ἔρευθος</l>
<l n="18">φοινίξαι χρωτός τε παράτροπον ἄνθος ἀμέρσαι</l>
<l n="19">ὄσσε τε κοιλῆναι παρά τε φρένα πᾶσαν ἀεῖραι</l>
<l n="20">μαινομένην· πολλοὺς δὲ καὶ ἐς μόρον ἐξεκύλισας, </l>
<l n="21">ὅσσοις χειμέριός τε καὶ ἄγριος ἀντεβόλησας</l>
<l n="22">λύσσαν ἄγων· τοίαις γὰρ ἀγάλλεαι εἰλαπίνῃσιν.</l>
<pb xml:id="p.404"/>
<l n="23">εἴτʼ οὖν ἐν μακάρεσσι παλαίτατος ἐσσὶ γενέθλῃ,</l>
<l n="24">ἐκ Χάεος δʼ ἀνέτειλας ἀμειδέος, ὀξέϊ πυρσῷ</l>
<l n="25">λαμπόμενος, πρῶτος δὲ γάμων ἐζεύξαο θεσμούς, </l>
<l n="26">πρῶτος δʼ εὐναίοις ἀρότοις ἐπεθήκαο τέκμωρ·</l>
<l n="27">εἴτε σε καὶ πτερύγεσσιν ἀειρόμενον θεὸν ὄρνιν</l>
<l n="28">τίκτε Πάφου μεδέουσα πολυφράδμων Ἀφροδίτη,</l>
<l n="29">εὐμενέοις, πρηΰς τε καὶ εὔδιος ἄμμιν ἱκάνοις</l>
<l n="30">μέτρον ἄγων· οὐ γάρ τις ἀναίνεται ἔργον ἔρωτος. </l>
<l n="31">πάντῃ μὲν κρατέεις, πάντῃ δέ σε καὶ ποθέουσι</l>
<l n="32">καὶ μέγα πεφρίκασιν· ὁ δʼ ὄλβιος, ὅστις ἔρωτα</l>
<l n="33">εὐκραῆ κομέει τε καὶ ἐν στέρνοισι φυλάσσει·</l>
<l n="34">σοὶ δʼ οὔτʼ οὐρανίης γενεῆς ἅλις οὔτε τι φύτλης</l>
<l n="35">ἀνδρομέης· οὐ θῆρας ἀναίνεαι οὐδʼ ὅσα βόσκει </l>
<l n="36">ἀὴρ ἀτρύγετος, νεάτης δʼ ὑπὸ κεύθεσι λίμνης</l>
<l n="37">δύνεις, ὁπλίζῃ δὲ καὶ ἐν νεπόδεσσι κελαινοὺς</l>
<l n="38">ἀτράκτους, ὡς μή τι τεῆς ἀδίδακτον ἀνάγκης</l>
<l n="39">λείπηται, μηδʼ ὅστις ὑπόβρυχα νήχεται ἰχθύς.</l>
<l n="40">Οἵην μὲν φιλότητα μετʼ ἀλλήλοισι ῥύονται </l>
<l n="41">καὶ πόθον ὀξυβελῆ στικτοὶ σκάροι, οὐδʼ ἐνὶ μόχθοις</l>
<l n="42">ἀλλήλους λείπουσιν, ἀλεξητῆρι δὲ θυμῷ</l>
<l n="43">πολλάκι μὲν πληγέντος ὑπʼ ἀγκίστροιο δαφοινοῦ</l>
<pb xml:id="p.406"/>
<l n="44">ἄλλος ἐπαΐξας πρόμαχος σκάρος ἰχθὺς ὀδοῦσιν</l>
<l n="45">ὁρμιὴν ἀπέκερσε καὶ ἐξεσάωσεν ἑταῖρον </l>
<l n="46">καὶ δόλον ἠμάλθυνε καὶ ἀσπαλιῆ᾽ ἀκάχησεν.</l>
<l n="47">ἤδη δʼ ἐν κύρτοισι παλιμπλεκέεσσιν ἁλόντα</l>
<l n="48">ἄλλος ὑπεξέκλεψε καὶ ἐξείρυσσεν ὀλέθρου·</l>
<l n="49">εὖτε γὰρ ἐς κύρτοιο πέσῃ λόχον αἰόλος ἰχθύς,</l>
<l n="50">αὐτίκʼ ἐπεφράσθη τε καὶ ἐκδῦναι κακότητος </l>
<l n="51">πειρᾶται, τρέψας δὲ κάτω κεφαλήν τε καὶ ὄσσε</l>
<l n="52">ἔμπαλιν εἰς οὐρὴν ἀνανήχεται ἕρκος ἀμείβων·</l>
<l n="53">ταρβεῖ γὰρ σχοίνους ταναηκέας, αἳ πυλεῶνι</l>
<l n="54">ἀμφιπεριφρίσσουσι καὶ οὐτάζουσιν ὀπωπὰς</l>
<l n="55">ἀντίον ἐρχομένοιο, φυλακτήρεσσιν ὁμοῖαι. </l>
<l n="56">οἱ δέ μιν εἰσορόωντες ἀμήχανα δινεύοντα</l>
<l n="57">ἔκτοθεν ἀντιόωσιν ἀρηγόνες, οὐδʼ ἐλίποντο</l>
<l n="58">τειρόμενον· καί πού τις ἑὴν ὤρεξε διασχὼν</l>
<l n="59">οὐρὴν ἠΰτε χεῖρα λαβεῖν ἔντοσθεν ἑταίρῳ·</l>
<l n="60">αὐτὰρ ὀδὰξ μὲν ἔρεισεν , ὁ δʼ ἔσπασεν ἄϊδος ἔξω </l>
<l n="61">οὐρὴν ἡγήτειραν ὑπὸ στόμα δεσμὸν ἔχοντα.</l>
<l n="62">πολλάκι δὲ προβαλόντος ἑὴν ἔντοσθεν ἁλόντος</l>
<l n="63">οὐρὴν ἄλλος ἔμαρψε καὶ ἐξείρυσσε θύραζε</l>
<l n="64">ἑσπόμενον· τοιοῖσδε νοήμασι πότμον ἄλυξαν.</l>
<l n="65">ὡς δʼ ὅτε παιπαλόεσσαν ἀναστείχωσι κολώνην </l>
<l n="66">φῶτες ὑπὸ σκιερῆς νυκτὸς κνέφας, ἡνίκα μήνη</l>
<l n="67">κέκρυπται, νεφέων δὲ κελαινιόωσι καλύπτραι,</l>
<pb xml:id="p.408"/>
<l n="68">οἱ δʼ ὄρφνῃ μογέουσι καὶ ἀτρίπτοισι κελεύθοις</l>
<l n="69">πλαζόμενοι, χεῖράς τε μετʼ ἀλλήλοισιν ἔχουσιν,</l>
<l n="70">ἑλκόμενοί θʼ ἕλκουσι, πόνων ἐπίκουρον ἀμοιβήν· </l>
<l n="71">ὣς οἵ γʼ ἀλλήλοισιν ἀμοιβαίῃ φιλότητι</l>
<l n="72">ἀλκτῆρες γεγάασι· τὸ δέ σφισι μήσατʼ ὄλεθρον</l>
<l n="73">δειλαίοις, ὀλοοῦ δὲ καὶ ἀλγινόεντος ἔρωτος</l>
<l n="74">ἠντίασαν, βλαφθέντες ἐπιφροσύναις ἁλιήων.</l>
<l n="75">τέσσαρες ἐμβεβάασι θοὸν σκάφος ἀγρευτῆρες, </l>
<l n="76">τῶν ἤτοι δοιοὶ μὲν ἐπηρέτμοισι πόνοισι</l>
<l n="77">μέμβλονται, τρίτατος δὲ δολόφρονα μῆτιν ὑφαίνει.</l>
<l n="78">θῆλυν ἀναψάμενος σύρει σκάρον ἀκροτάτοιο</l>
<l n="79">χείλεος ἐν δίνῃσι λινοζεύκτῳ ὑπὸ δεσμῷ·</l>
<l n="80">ζωὴν μὲν κέρδιστον ἀνελκέμεν· ἢν δὲ θάνῃσι, </l>
<l n="81">δελφῖνος μολίβοιο μετὰ στόμα δέξατο τέχνην.</l>
<l n="82">μηρίνθου δʼ ἑτέρωθεν ἐλήλαται ἄλλος ὄπισθεν</l>
<l n="83">δινωτὸς μολίβοιο βαρὺς κύβος ἅμματος ἄκρου·</l>
<l n="84">καί ῥʼ ἡ μὲν ζωῇ ἐναλίγκιος ἐν ῥοθίοισιν</l>
<l n="85">ἑλκομένη θήλεια τιταίνεται ἐξ ἁλιῆος. </l>
<l n="86">τέτρατος αὖ κύρτοιο βαθὺν δόλον ἀντίον ἕλκει</l>
<l n="87">ἐγγύθεν· οἱ δʼ ὁρόωντες ἀολλέες ἰθὺς ἴενται</l>
<l n="88">κραιπνὸν ἐπειγόμενοι βαλιοὶ σκάροι, ὄφρα ῥύωνται</l>
<l n="89">ἑλκομένην, ἀπάτην δὲ περιπροθέουσιν ἁπάντῃ,</l>
<l n="90">οἴστρῳ θηλυμανεῖ βεβιημένοι· οἱ δʼ ἐλάτῃσι </l>
<l n="91">νῆα κατασπέρχουσιν ὅσον σθένος· οἱ δʼ ἐφέπονται</l>
<l n="92">ἐσσυμένως· τάχα δέ σφι πανύστατος ἔπλετʼ ἀρωγή.</l>
<pb xml:id="p.410"/>
<l n="93">εὖτε γὰρ ἀγρομένους τε καὶ ἄσχετα μαιμώοντας</l>
<l n="94">θηλείης ἐπὶ λύσσαν ἴδῃ νόος ἀσπαλιῆος,</l>
<l n="95">ἐν κύρτῳ κατέθηκεν ὁμοῦ λίνον ἠδὲ μόλιβδον, </l>
<l n="96">ὃς σκάρον ἐμβαρύθων εἴσω σπάσεν· οἱ δʼ ἄρʼ ὁμαρτῆ,</l>
<l n="97">ὡς ἴδον, ὡς ἐκέχυντο παραφθαδόν, Ἄϊδος ἕρκος</l>
<l n="98">πλεκτὸν ἐπισπεύδοντες, ἐπειγομένοις δὲ λόχοισι</l>
<l n="99">στείνονται προβολαί τε λύγων καὶ χάσμα πυλάων</l>
<l n="100">ἀργαλέον· τοῖοι γὰρ ἐπισπέρχουσι μύωπες. </l>
<l n="101">ὡς δὲ ποδωκείης μεμελημένοι ἄνδρες ἀέθλων,</l>
<l n="102">στάθμης ὁρμηθέντες ἀπόσσυτοι, ὠκέα γυῖα</l>
<l n="103">προπροτιταινόμενοι, δολιχὸν τέλος ἐγκονέουσιν</l>
<l n="104">ἐξανύσαι· πᾶσιν δὲ πόθος νύσσῃ τε πελάσσαι </l>
<l n="105">νίκης τε γλυκύδωρον ἑλεῖν κράτος ἔς τε θύρετρα </l>
<l n="106">ἀΐξαι καὶ κάρτος ἀέθλιον ἀμφιβαλέσθαι·</l>
<l n="107">τόσσος ἔρως καὶ τοῖσιν ἐς Ἄϊδος ἡγεμονεύει</l>
<l n="108">ἐσθορέειν κευθμῶνας ἀνοστήτοιο λόχοιο.</l>
<l n="109">κύντατα δʼ ἐς φιλότητα καὶ ὕστατον οἶστρον ἔχοντες</l>
<l n="110">αὐτόμολοι πιμπλᾶσιν ἐφίμερον ἀνδράσιν ἄγρην.</l>
<l n="111">ἄλλοι δʼ αὖ θήλειαν ἔσω κύρτοιο κελαινοῦ</l>
<l n="112">ζωὴν ἐγκαθιέντες ὑπὸ σπιλάδεσσι τίθενται</l>
<l n="113">κείναις, ᾗσι μέλει γλαγόεις σκάρος· οἱ δʼ ὑπʼ ἔρωτος</l>
<l n="114">αὔρῃ θελγόμενοι φιλοτησίῃ ἀμφαγέρονται,</l>
<l n="115">ἀμφί τε λιχμάζουσι καὶ ἐξερέουσιν ἁπάντῃ </l>
<l n="116">μαιόμενοι κύρτοιο κατήλυσιν· αἶψα δʼ ἵκοντο</l>
<l n="117">εἰσίθμην εὐρεῖαν ἀνέκβατον ἕρκος ἔχουσαν,</l>
<l n="118">ἐς δʼ ἔπεσον ἅμα πάντες ὁμιλαδόν, οὐδέ τι μῆχος</l>
<l n="119">ἐκδῦναι, στυγερὴν δὲ πόθων εὕροντο τελευτήν.</l>
<l n="120">ὡς δέ τις οἰωνοῖσι μόρον δολόεντα φυτεύων </l>
<pb xml:id="p.412"/>
<l n="121">θήλειαν θάμνοισι κατακρύπτει λασίοισιν</l>
<l n="122">ὄρνιν, ὁμογλώσσοιο συνέμπορον ἠθάδα θήρης·</l>
<l n="123">ἡ δὲ λίγα κλάζει ξουθὸν μέλος, οἱ δʼ ἀΐοντες</l>
<l n="124">πάντες ἐπισπέρχουσι, καὶ ἐς βρόχον αὐτοὶ ἵενται,</l>
<l n="125">θηλυτέρης ἐνοπῇσι παραπλαγχθέντες ἰωῆς· </l>
<l n="126">τοῖς κεῖνοι κύρτοιο πέσον λαγόνεσσιν ὁμοῖοι.</l>
<l n="127">τοίην δʼ αὖ κεφάλοισιν ἔρως περιβάλλεται ἄτην·</l>
<l n="128">καὶ γὰρ τοὺς θήλεια παρήπαφεν ἐν ῥοθίοισιν</l>
<l n="129">ἑλκομένη· θαλερὴ δὲ πέλοι λιπόωσά τε γυῖα·</l>
<l n="130">ὧδε γὰρ εἰσορόωντες ἀπείρονες ἀμφαγέρονται· </l>
<l n="131">κάλλεϊ δʼ ἐκπάγλως βεβιημένοι οὐκ ἐθέλουσι</l>
<l n="132">λείπεσθαι, πάντῃ δὲ πόθων ἴϋγγες ἄγουσι</l>
<l n="133">θαλπομένους, εἰ καί σφιν ἀνάρσιον ἡγεμονεύοις</l>
<l n="134">χέρσον ὑπεξερύων θῆλυν δόλον· οἱ δʼ ἐφέπονται</l>
<l n="135">ἀθρόοι, οὔτε δόλων μεμνημένοι οὔθʼ ἁλιήων· </l>
<l n="136">ἀλλʼ ὥστʼ ἠΐθεοι περικαλλέος ὄμμα γυναικὸς</l>
<l n="137">φρασσάμενοι πρῶτον μὲν ἀποσταδὸν αὐγάζονται,</l>
<l n="138">εἶδος ἀγαιόμενοι πολυήρατον, ἄγχι δʼ ἔπειτα</l>
<pb xml:id="p.414"/>
<l n="139">ἤλυθον, ἐκ δʼ ἐλάθοντο καὶ οὐκέτι κεῖνα κέλευθα</l>
<l n="140">ἔρχονται τὰ πάροιθεν, ἐφεσπόμενοι δὲ γάνυνται </l>
<l n="141">θελγόμενοι λιαρῇσιν ὑπὸ ῥιπῇς Ἀφροδίτης·</l>
<l n="142">ὣς κείνων οἰστρηδὸν ἐπόψεαι ὑγρὸν ὅμιλον</l>
<l n="143">εἰλομένων· τάχα δέ σφιν ἀπεχθέες ἦλθον ἔρωτες·</l>
<l n="144">αἶψα γὰρ ἀμφίβληστρον ἀνὴρ εὐεργὲς ἀείρας</l>
<l n="145">κόλπον ἐπιπροέηκε καὶ ἄσπετον ἔσπασε θήρην, </l>
<l n="146">ῥηϊδίως ἁψῖσι περίσχετον ἀμφικαλύψας.</l>
<l n="147">σηπίαι αὖ δυσέρωτες ἐπὶ πλέον ἔδραμον ἄτης·</l>
<l n="148">οὐ γὰρ τοῖς οὐ κύρτον ὀλέθριον οὔτε λίνοιο</l>
<l n="149">ἀμφιβολὰς ἐφέηκαν ἁλίστονοι ἀγρευτῆρες,</l>
<l n="150">ἀλλʼ αὔτως ἐρύουσιν ἀναψάμενοι μίαν οἴην </l>
<l n="151">ἐν ῥοθίοις· αἱ δʼ εὖτʼ ἂν ἀπόπροθεν ἀθρήσωσιν,</l>
<l n="152">αἶψα μάλʼ ἀντιόωσι, περιπλέγδην δʼ ἐνέχονται</l>
<l n="153">ἐμφύμεναι σπείρῃσιν, ἅτε ξείνηθεν ἰδοῦσαι</l>
<l n="154">παρθενικαὶ δηναιὸν ἀδελφεὸν ἢ γενετῆρα</l>
<l n="155">ἤπιον ἐν μεγάροισιν ἀπήμονα νοστήσαντα· </l>
<l n="156">ἠὲ νέον ζεύγλῃσιν ὑπʼ εὐναίης Ἀφροδίτης</l>
<l n="157">κούρη ληϊσθεῖσα γάμων εὐαγρέϊ δεσμῷ</l>
<l n="158">νυμφίον ἀμφέπλεξεν, ἐπʼ αὐχένι πάννυχα δεσμὰ</l>
<l n="159">ἀργεννοῖς ἑκάτερθε βραχίοσι γυρώσασα·</l>
<l n="160">ὣς τότε κερδαλέαι περὶ σηπίαι εἱλίσσονται </l>
<l n="161">ἀλλήλαις· οὐδέ σφι μεθίεται ἔργον ἔρωτος,</l>
<l n="162">εἰσόκεν ἐξερύσωσιν ἐπὶ σκάφος ἀσπαλιῆες·</l>
<l n="163">αἱ δʼ ἔτι συμπεφύασι, πόθῳ δʼ ἅμα πότμον ἕλοντο.</l>
<l n="164">τὰς μὲν καὶ κύρτοισι παρήπαφον εἴαρος ὥρῃ·</l>
<pb xml:id="p.416"/>
<l n="165">κύρτους γάρ σκιάσαντες ὑπὸ πτόρθοισι μυρίκης </l>
<l n="166">ἢ κομάρου πετάλοισι τεθηλόσιν ἠὲ καὶ ἄλλῃ</l>
<l n="167">λάχνῃ, ἐπʼ ἠϊόνεσσι πολυψαμάθοισιν ἔθηκαν·</l>
<l n="168">αἱ δʼ ἅμα μὲν γενεῆς κεχρημέναι ἠδὲ καὶ εὐνῆς</l>
<l n="169">κύρτον ἔσω σπεύδουσι καὶ ἥμεναι ἐν πετάλοισιν</l>
<l n="170">αὐτοῦ μέν παύσαντο πόθου, παύσαντο δὲ δειλῆς </l>
<l n="171">ζωῆς, ἀγρευτῆρσιν ἀνελκόμεναι πινυτοῖσιν.</l>
<l n="172">ἔξοχα δʼ ἐκ πάντων νεπόδων ἀλγεινὸν ἔρωτα</l>
<l n="173">κόσσυφος ἀθλεύει, κίχλῃς δʼ ἐπιδαίεται ἦτορ,</l>
<l n="174">οἴστρῳ τε ζήλῳ τε, βαρύφρονι δαίμονι, θύων.</l>
<l n="175">κοσσύφῳ οὔτʼ εὐνὴ μία σύννομος, οὐ δάμαρ οἴη, </l>
<l n="176">οὐ θάλαμος, πολλαὶ δʼ ἄλοχοι, πολλαὶ δὲ χαράδραι</l>
<l n="177">κεκριμέναι κεύθουσιν ἐφέστια λέκτρα γυναικῶν·</l>
<l n="178">τῇσιν ἀεὶ πᾶν ἦμαρ ὑπὸ γλαφυροῖσι μυχοῖσι</l>
<l n="179">κίχλαι ναιετάουσιν, ἀλίγκιαι ἀρτιγάμοισι</l>
<l n="180">νύμφαις, ἃς οὐκ ἄν τις ἴδοι θαλάμοιο πάροιθεν </l>
<l n="181">ἐρχομένας· ἐν δέ σφι γαμήλιος αἴθεται αἰδώς·</l>
<l n="182">ὣς αἵ γʼ ἐνδόμυχοι θαλάμων ἔντοσθεν ἑκάστη</l>
<l n="183">αἰεὶ δηθύνουσιν, ὅπῃ πόσις αὐτὸς ἀνώγει.</l>
<l n="184">κόσσυφος αὖ πέτρῃσι παρήμενος οὔποτε λείπει,</l>
<l n="185">αἰὲν ἔχων φυλακὴν λεχέων ὕπερ, οὐδέ ποτʼ ἄλλῃ </l>
<l n="186">τέτραπται, πᾶν δʼ ἦμαρ ἑλίσσεται, ἄλλοτε δʼ ἄλλους</l>
<pb xml:id="p.418"/>
<l n="187">παπταίνει θαλάμους καί οἱ νόος οὔτʼ ἐπὶ φορβὴν</l>
<l n="188">στέλλεται οὔτε τινʼ ἄλλον ἔχει πόνον, ἀλλʼ ἐπὶ νύμφαις</l>
<l n="189">μοχθίζει δύσζηλος ἀειφρούροισι πόνοισι·</l>
<l n="190">νυκτὶ δέ οἱ βρώμης τε μέλει καὶ παύεται ἔργων </l>
<l n="191">τυτθὸν ὅσον φυλακῆς ἀζηχέος· ἀλλʼ ὅτε κίχλαι</l>
<l n="192">ὃν τόκον ὠδίνωσιν, ὃ δʼ ἄσχετα τῆμος ἀΐσσει</l>
<l n="193">ἀμφιπεριτρομέων, ἐπὶ δʼ ἔρχεται ἄλλοτε ἄλλην</l>
<l n="194">εἰς ἄλοχον, μέγα δή τι περιτρομέοντι ἐοικὼς</l>
<l n="195">ὠδίνων. οἷον δὲ μετὰ φρεσὶν ἄχθος ἀλύει </l>
<l n="196">μήτηρ, τηλυγέτοιο θοὴν ὠδῖνα θυγατρὸς</l>
<l n="197">πρωτολεχοῦς φρίσσουσα· τὸ γὰρ μέγα δεῖμα γυναικῶν·</l>
<l n="198">αὐτὴν δʼ οὔτι χέρειον ἱκάνεται Εἰλειθυίης</l>
<l n="199">κῦμα πόνων, πάντῃ δὲ διὲκ θαλάμων δεδόνηται</l>
<l n="200">εὐχομένη, στενάχουσα, μετήορον ἦτορ ἔχουσα, </l>
<l n="201">εἰσόκε λυσιπόνοιο βοῆς ἔντοσθεν ἀκούσῃ·</l>
<l n="202">ὣς ὁ περιτρομέων ἀλόχοις μέγα δαίεται ἦτορ.</l>
<l n="203">τοῖόν που λεχέων ἀΐω νόμον ἐντύνεσθαι</l>
<l n="204">Ἀσσυρίους, οἳ Τίγριν ὑπέρ πόρον ἄστε᾽ ἔχουσι,</l>
<l n="205">Βάκτρων τʼ ἐνναετῆρας, ἑκηβόλον ἔθνος ὀϊστῶν· </l>
<l n="206">καὶ γὰρ τοῖς πλέονές τε γαμήλια λέκτρα γυναῖκες</l>
<l n="207">κεκριμέναι μεθέπουσι καὶ εὐνάζονται ἅπασαι</l>
<l n="208">νύκτας ἀμειβόμεναι· μετὰ δέ σφισι κέντρον ὀπηδεῖ</l>
<l n="209">ζήλου ἀνιαροῖο, περὶ ζήλῳ δʼ ὀλέκονται,</l>
<l n="210">αἰὲν ἐπʼ ἀλλήλοισι βαρὺν θήγοντες ἄρηα.</l>
<l n="211">ὣς οὐδὲν ζήλοιο κακώτερον ἀνδράσιν ἄλγος</l>
<l n="212">ἐντρέφεται, πολλοὺς δὲ γόους, πολλὰς δὲ τίθησιν</l>
<l n="213">οἰμωγάς· λύσσης γὰρ ἀναιδέος ἐστὶν ἑταῖρος·</l>
<l n="214">λύσσῃ δʼ ἀσπασίως ἐπιμίσγεται, ἐς δὲ βαρεῖαν</l>
<l n="215">ἄτην ἐξεχόρευσε, τέλος δέ οἱ ἔπλετʼ ὄλεθρος. </l>
<l n="216">ὃς καὶ τὸν δύστηνον ὑπήγαγε κόσσυφον ἄτῃ</l>
<pb xml:id="p.420"/>
<l n="217">δμηθῆναι, χαλεπῆς δὲ γάμων ἤντησεν ἀμοιβῆς.</l>
<l n="218">εὖτε γὰρ ἀθρήσῃ σπιλάδων ἔπι δινεύοντα</l>
<l n="219">ἰχθὺν ἀσπαλιεύς, ἀλόχοις πέρι μόχθον ἔχοντα,</l>
<l n="220">ἀγκίστρῳ κρατερῷ περιβάλλεται ὅττι τάχιστα </l>
<l n="221">καρῖδα ζώουσαν, ἐπʼ ἀγκίστροιο δʼ ὕπερθε</l>
<l n="222">βριθὺς ἀνήρτηται μολίβου κύβος· αὐτὰρ ὁ λάθρῃ</l>
<l n="223">πρὸς πέτραις ἀφέηκε βαρὺν δόλον, ἐγγύθι δʼ αὐτῶν</l>
<l n="224">δινεύει θαλάμων· ὁ δʼ ἐσέδρακεν, αἶψα δʼ ὀρινθεὶς</l>
<l n="225">ὡρμήθη, καρῖδα δόμων ἔντοσθεν ἱκάνειν </l>
<l n="226">ἐλπόμενος λεχέεσσιν ἀνάρσιον ἠδʼ ἀλόχοισιν·</l>
<l n="227">αἶψα δʼ ἐπιθύσας ὁ μὲν ἔλπεται ἐν γενύεσσι</l>
<l n="228">τίνυσθαι καρῖδος ἐπήλυσιν, οὐδʼ ἐνόησεν</l>
<l n="229">ὃν μόρον ἀμφιχανών· ἁλιεὺς δέ μιν αἶψα δοκεύσας</l>
<l n="230">χαλκείαις ξυνέπειρεν ἀνακρούων γενύεσσιν </l>
<l n="231">εἴρυσέ τʼ ἀσχαλόωντα καὶ ὕστατον ἀσπαίροντα,</l>
<l n="232">καί πού μιν τοίοισιν ἐνίπαπε κερτομίοισι·</l>
<l n="233">νῦν δή, νῦν ἀλόχους τε περιφρούρευε φυλάσσων,</l>
<l n="234">ὦ τάλαν, ἐν θαλάμοις τε μένων ἐπιτέρπεο νύμφαις·</l>
<l n="235">οὐ γάρ τοι μία Κύπρις ἐφήνδανεν οὐδὲ μίʼ εὐνή, </l>
<l n="236">ἀλλὰ μάλʼ ἐν τόσσῃσιν ἀγάλλεο μοῦνος ἀκοίτης</l>
<l n="237">εὐναῖς· ἀλλʼ ἴθι δεῦρο, γάμος δέ τοί ἐστιν ἑτοῖμος,</l>
<l n="238">νυμφίε, χερσαίοιο πυρὸς λευκάμπυκος αὐγή.</l>
<l n="239">τοιάδε που νείκεσσε καὶ οὐκ ἀΐοντι πιφαύσκων.</l>
<l n="240">κίχλαι δʼ, εὖτε θάνῃ φρουρὸς πόσις, ἐκτὸς ἰοῦσαι </l>
<l n="241">πλάζονται θαλάμων, ξυνὸν δʼ ἕλον ἀνέρι πότμον.</l>
<l n="242">καὶ μὴν δὴ φιλότητι καὶ ἀλλήλων ἐπαρωγῇ</l>
<l n="243">ὄλλυνται γαλεοί τε κύνες καὶ φῦλα κελαινῶν</l>
<l n="244">κεντροφόρων· λευκὸς μὲν ἐπʼ ἀγκίστρῳ πεπέδηται</l>
<l n="245">ἰχθύς, ἀσπαλιεὺς δὲ κιών, ὅθι πηλὸς ἀϊδνὴς </l>
<l n="246">ἐμβύθιος δολιχῇσιν ὑφίζεται ὀργυιῇσιν,</l>
<pb xml:id="p.422"/>
<l n="247">ἄγκιστρον καθέηκε, θοῶς δέ τις ἔσπασεν ἄτην</l>
<l n="248">ἀντιάσας· ὁ μὲν αὐτίκʼ ἀνέλκεται, οἱ δέ μιν ἄλλοι</l>
<l n="249">φρασσάμενοι μάλα πάντες ἀολλέες ἐγγὺς ἕπονται,</l>
<l n="250">ὄφρʼ αὐτὴν ἐπὶ νῆα καὶ ἀγρευτῆρας ἵκωνται. </l>
<l n="251">δὴ τότε τοὺς μὲν ἕλοις ὑποχῆς περιηγέϊ κύκλῳ,</l>
<l n="252">τοὺς δὲ σιδηρείοισι καταΐγδην στυφελίζων</l>
<l n="253">αἰχμαῖς τριγλώχισι καὶ ἀλλοίοισι δόλοισιν·</l>
<l n="254">οὐ γὰρ πρὶν φεύγουσιν ἀπότροποι, εἰσόχʼ ἑταῖρον</l>
<l n="255">ἑλκόμενον λεύσσωσιν, ὁμοῦ δʼ ἐθέλουσιν ὀλέσθαι. </l>
<l n="256">οἷον δʼ ἀρτιφάτου παιδὸς νέκυν ἐκ μεγάροιο</l>
<l n="257">τύμβον ἐς ἀμφίκλαυτον ἑοὶ στέλλουσι τοκῆες</l>
<l n="258">τηλυγέτου, τῷ πολλὰ μάτην περιμοχθήσωσι·</l>
<l n="259">δρυπτόμενοι δʼ ὀδύνῃσι τέκος περικωκύοντες</l>
<l n="260">ἠρίῳ ἐμπεφύασι καὶ οὐκ ἐθέλουσι μέλαθρα </l>
<l n="261">νοστῆσαι, ξυνῇ δὲ θανεῖν δυσπενθέϊ νεκρῷ·</l>
<l n="262">ὣς οἵ γʼ οὐκ ἐθέλουσιν ἀνελκομένοιο λιπέσθαι,</l>
<l n="263">εἰσόκεν αὐτὸν ὄλεθρον ὑπʼ ἀγρευτῆρσιν ὄλωνται.</l>
<l n="264">ἄλλους δὲ ξεῖνός τε καὶ οὐκ ἐνδήμιος ἅλμης</l>
<l n="265">εἷλεν ἔρως, χερσαῖον ἐπʼ ἰχθύσιν οἶστρον ἐγείρων </l>
<l n="266">ἔξαλον· ἀλλοδαπῆς φιλίης βέλος οἷον ἱκάνει</l>
<l n="267">πουλύποδας σαργῶν τε γένος πέτρῃσιν ἑταῖρον.</l>
<l n="268">ἤτοι πουλύποδες μὲν Ἀθηναίης φιλέουσιν</l>
<l n="269">ἔρνεα καὶ θαλλοῖσιν ἐπὶ γλαυκοῖσιν ἔρωτα</l>
<l n="270">ἔσπασαν· ἦ μέγα θαῦμα πόθῳ φρένα δενδρήεντι </l>
<l n="271">ἕλκεσθαι λιπαροῦ τε φυτοῦ πτόρθοισι γάνυσθαι.</l>
<pb xml:id="p.424"/>
<l n="272">ἔνθα γὰρ ἀγλαόκαρπος ἁλὸς σχεδόν ἐστιν ἐλαίη,</l>
<l n="273">γείτοσιν ἐν γουνοῖσιν ἐπακταίη τεθαλυῖα,</l>
<l n="274">κεῖθι δὲ πουλύποδος νόος ἕλκεται, ἠΰτʼ ἐπʼ ἴχνος</l>
<l n="275">Κνωσίου εὐρίνοιο κυνὸς μένος, ὅστʼ ἐν ὄρεσσι </l>
<l n="276">θηρὸς ἀνιχνεύει σκολιὴν βάσιν ἐξερεείνων</l>
<l n="277">ῥινὸς ὑπʼ ἀγγελίῃ νημερτέϊ καί τέ μιν ὦκα</l>
<l n="278">μάρψε καὶ οὐκ ἐμάτησεν ἑὸν δʼ ἐπέλασσεν ἄνακτα·</l>
<l n="279">ὥς καὶ τηλεθόωσαν ἄφαρ μάθεν ἐγγὺς ἐλαίην</l>
<l n="280">πούλυπος, ἐκδύνει δὲ βυθῶν καὶ γαῖαν ἀνέρπει </l>
<l n="281">καγχαλόων, πρέμνοισι δʼ Ἀθηναίης ἐπέλασσεν·</l>
<l n="282">ἔνθʼ ἤτοι πρῶτον μὲν ἀγαλλόμενος περὶ ῥίζης</l>
<l n="283">πυθμένας εἰλεῖται στρωφώμενος, ἠΰτε κοῦρος,</l>
<l n="284">ὅστε νέον προμολοῦσαν ἑὴν τροφὸν ἀμφαγαπάζει,</l>
<l n="285">ἀμφὶ δέ οἱ πλέκεται, κόλποις δʼ ἐπὶ χεῖρας ἀείρει, </l>
<l n="286">ἱμείρων δειρήν τε καὶ αὐχένα πηχύνασθαι·</l>
<l n="287">ὣς ὁ περὶ πρέμνοισιν ἑλίσσεται ἔρνεϊ χαίρων.</l>
<l n="288">ἔνθεν ἔπειτʼ ἄκρῃσιν ἐρειδόμενος κοτύλῃσιν</l>
<l n="289">ὑψόσʼ ἀνερπύζει λελιημένος, ἀμφὶ δὲ χαίτας</l>
<l n="290">πτύσσεται, ἄλλοτε ἄλλον ἔχων κλάδον, οἷά τις ἀνὴρ </l>
<l n="291">νοστήσας ξείνηθεν ἑοὺς ἀσπάζεθʼ ἑταίρους</l>
<l n="292">ἀθρόον ἀντιόωντας ἑλισσόμενος περὶ δειρήν·</l>
<l n="293">ἢ ὥστε βλωθρῇσιν ἑλίσσεται ἀμφʼ ἐλάτῃσιν</l>
<l n="294">ὑγρὸς ἕλιξ κισσοῖο, τιταινόμενος δʼ ἀπὸ ῥίζης</l>
<l n="295">ἑρπύζει, πάντῃ δὲ περιρρέει ἀκρεμόνεσσιν· </l>
<l n="296">ὣς ὅ γε γηθόσυνος λιπαροὺς περιβάλλετʼ ἐλαίης</l>
<l n="297">ὄρπηκας, κυνέοντι πανείκελος· ἀλλʼ ὅτʼ ἔρωτος</l>
<l n="298">λωφήσῃ, πάλιν αὖτις ἁλὸς μετὰ κόλπον ἀφέρπει,</l>
<l n="299">πλησάμενος φιλότητος ἐλαιηροῦ τε πόθοιο.</l>
<l n="300">τοῦ δή μιν καὶ ἔρωτος ἕλεν δόλος, ὡς ἐδάησαν </l>
<l n="301">ἰχθυβόλοι· θαλλοὺς γὰρ ὁμοῦ δήσαντες ἐλαίης</l>
<pb xml:id="p.426"/>
<l n="302">ὅττι μάλʼ εὐφυέας μόλιβον μέσον ἐγκατέθηκαν,</l>
<l n="303">ἐκ δʼ ἀκάτου σύρουσιν· ὁ δʼ οὐκ ἀμέλησε νοήσας</l>
<l n="304">πούλυπος ἀλλʼ ἤϊξε καὶ ἀμφέπλεξεν ἑταίρους</l>
<l n="305">πτόρθους· οὐδʼ ἔτʼ ἔπειτα καὶ ἑλκόμενός περ ἐς ἄγρην </l>
<l n="306">δεσμὰ πόθων ἀνίησιν, ἕως ἔντοσθε γένηται</l>
<l n="307">νηός· ὁ δʼ οὐκ ἤχθηρε καὶ ὀλλύμενός περ ἐλαίην.</l>
<l n="308">σαργοὶ δʼ αἰγείοισι πόθοις ἐπὶ θυμὸν ἔχουσιν,</l>
<l n="309">αἰγῶν δʼ ἱμείρουσιν, ὀρειαύλοις δὲ βοτοῖσιν</l>
<l n="310">ἐκπάγλως χαίρουσι καὶ εἰνάλιοί περ ἐόντες. </l>
<l n="311">ἦ σέβας οὐκ ἐπίελπτον, ὁμόφρονα φῦλα τεκέσθαι</l>
<l n="312">ἀλλήλοις ὀρέων τε πάγους χαροπήν τε θάλασσαν.</l>
<l n="313">εὖτε γὰρ αἰγονομῆες ἐπὶ ῥηγμῖνος ἄγωσι</l>
<l n="314">μηκάδας, ἐν δίνῃσι λοεσσομένας ἁλίῃσιν</l>
<l n="315">ἐνδίους, ὅτε θερμὸς Ὀλύμπιος ἵσταται ἀστήρ, </l>
<l n="316">οἳ δὲ τότε βληχήν τε παρακταίην ἀΐοντες</l>
<l n="317">αὐδήν τʼ αἰπολίων βαρυηχέα πάντες ὁμαρτῇ</l>
<l n="318">καὶ νωθεῖς περ ἐόντες ἐπειγόμενοι φορέονται</l>
<l n="319">σαργοὶ καὶ θρώσκουσιν ἐπʼ ἀνδήροισι θαλάσσης,</l>
<l n="320">γηθόσυνοι, κεραὸν δὲ περισαίνουσιν ὅμιλον </l>
<l n="321">ἀμφί τε λιχμάζουσι καὶ ἀθρόοι ἀμφιχέονται,</l>
<l n="322">πυκνὰ κατασκαίροντες· ἔχει δʼ ἄρα θαῦμα νομῆας</l>
<l n="323">πρωτοδαεῖς· αἶγες δὲ φίλον χορὸν οὐκ ἀέκουσαι</l>
<pb xml:id="p.428"/>
<l n="324">δέχνυνται· τοὺς δʼ οὔτις ἔχει κόρος εὐφροσυνάων.</l>
<l n="325">οὐ τόσον ἐν σταθμοῖσι κατηρεφέεσσι νομήων </l>
<l n="326">μητέρας ἐκ βοτάνης ἔριφοι περικαγχαλόωντες</l>
<l n="327">πολλῇ γηθοσύνῃ τε φιλοφροσύνῃ τε δέχονται,</l>
<l n="328">ἦμος ἅπας περὶ χῶρος ἀγαλλομένῃσιν ἰωῇς</l>
<l n="329">νηπιάχων κέκληγε, νόος δʼ ἐγέλασσε βοτήρων,</l>
<l n="330">ὣς κεῖνοι κεραῇσι περισπέρχουσʼ ἀγέλῃσιν. </l>
<l n="331">εὖτʼ ἂν δʼ εἰναλίων ἄδδην ἴσχωσι λοετρῶν,</l>
<l n="332">αἱ δὲ πάλιν στείχωσιν ἐς αὔλια, δὴ τότε σαργοὶ</l>
<l n="333">ἀχνύμενοι μάλα πάντες ἀολλέες ἐγγὺς ἕπονται,</l>
<l n="334">κύματος ἀκροτάτοιο γέλως ὅθι χέρσον ἀμείβει.</l>
<l n="335">ὡς δʼ ὅτε τηλύγετον μήτηρ γόνον ἢ καὶ ἀκοίτην </l>
<l n="336">εὐνέτις ἀλλοδαπὴν τηλέχθονα γαῖαν ἰόντα</l>
<l n="337">ἀχνυμένη στέλλῃσι, νόος δέ οἱ ἔνδον ἀλύει,</l>
<l n="338">ὅσση οἱ μεσσηγὺς ἁλὸς χύσις, ὅσσα τε κύκλα</l>
<l n="339">μηνῶν· ἀκροτάτοισι δʼ ἐπεμβαίνουσα θαλάσσης</l>
<l n="340">κύμασι δακρυόεσσαν ὑπὸ στόμα γῆρυν ἵησι, </l>
<l n="341">σπεύδειν λισσομένη καί μιν πόδες οὐκέτʼ ὀπίσσω</l>
<l n="342">ἱεμένην φορέουσιν, ἔχει δʼ ἐπὶ πόντον ὀπωπάς·</l>
<l n="343">ὣς κείνους καί κέν τις ὑπʼ ὄμμασι δάκρυα φαίη</l>
<l n="344">στάζειν οἰωθέντας ἐλαυνομένων πάλιν αἰγῶν.</l>
<l n="345">σαργὲ τάλαν· τάχα γάρ σε κακὸν πόθον αἰπολίοισι </l>
<l n="346">φημὶ συνοίσεσθαι· τοῖος νόος ἀσπαλιήων</l>
<l n="347">εἰς ἀπάτην καὶ κῆρα τεοὺς ἔτρεψεν ἔρωτας.</l>
<l n="348">πέτρας μὲν κείνας τεκμαίρεται ἐγγύθι γαίης</l>
<l n="349">πρῶτον ἀνὴρ διδύμοισιν ἀνισταμένας κροτάφοισιν</l>
<l n="350">ἐγγύθεν, αἳ στεινωπὸν ἁλὸς διὰ χῶρον ἔχουσιν, </l>
<pb xml:id="p.430"/>
<l n="351">αἰθέρος ἀκτίνεσσι διαυγέας, αἷς ἔνι σαργοὶ</l>
<l n="352">πολλοὶ ναιετάουσιν, ὁμόκτιτον αὖλιν ἔχοντες·</l>
<l n="353">ἔξοχα γὰρ πυρσοῖσιν ἐπʼ ἠελίοιο γάνυνται.</l>
<l n="354">ἐνθάδʼ ἀνὴρ μελέεσσιν ἐφεσσάμενος δέρος αἰγός,</l>
<l n="355">δοιὰ κέρα κροτάφοισι περὶ σφετέροισιν ἀνάψας, </l>
<l n="356">στέλλεται ὁρμαίνων νόμιον δόλον, ἐς δʼ ἅλα βάλλει</l>
<l n="357">κρείασιν αἰγείοισιν ὁμοῦ κνίσσῃ τε λιπήνας</l>
<l n="358">ἄλφιτα· τοὺς δʼ ὀδμή τε φίλη δολόεσσά τʼ ἐσωπὴ</l>
<l n="359">φορβή τʼ εὐδώρητος ἐφέλκεται, οὐδέ τινʼ ἄτην</l>
<l n="360">ἐν φρεσὶν ὁρμαίνουσιν, ἀγαλλόμενοι δὲ μένουσιν </l>
<l n="361">αἰγὶ περισαίνοντες ἐοικότα δήϊον ἄνδρα·</l>
<l n="362">δύσμοροι, ὡς ὀλοοῖο τόχʼ ἀντιόωσιν ἑταίρου,</l>
<l n="363">οὐ φρεσὶν αἰγείῃσιν ἀρηρότος· αὐτίκα γάρ σφιν</l>
<l n="364">ῥάβδον τε κραναὴν ὁπλίζεται ἠδὲ λίνοιο</l>
<l n="365">ὁρμιὴν πολιοῖο, βάλεν δʼ ὑπὲρ ἀγκίστροιο </l>
<l n="366">χηλῆς αἰγείης κρέας ἔμφυτον· οἱ μὲν ἐδωδὴν</l>
<l n="367">ἐσσυμένως ἥρπαξαν, ὁ δʼ ἔσπασε χειρὶ παχείῃ</l>
<l n="368">αὖ ἐρύων· εἰ γάρ τις ὀΐσεται ἔργα δόλοιο,</l>
<l n="369">οὐκ ἂν ἔτʼ ἐμπελάσειε καὶ εἰ λασιότριχας αὐτὰς</l>
<l n="370">αἶγας ἄγοι, φεύγουσι δʼ ἀποστύξαντες ὁμαρτῇ </l>
<l n="371">καὶ μορφὴν καὶ δαῖτα καὶ αὐτῆς ἔνδια πέτρης·</l>
<l n="372">εἰ δὲ λάθοι καὶ κραιπνὸν ἔχοι πόνον, οὔ κέ τις ἄγρης</l>
<l n="373">λειφθείη, πάντας δὲ δαμάσσεται αἰγὸς ὀπωπή.</l>
<l n="374">ἄλλος δʼ αὖ σαργοῖσι μέλει πόθος εἴαρος ὥρῃ</l>
<l n="375">ἀλλήλων, εὐνῆς δὲ γάμων πέρι δηριόωνται· </l>
<l n="376">πολλαῖς δʼ εἷς ἀλόχοις πέρι μάρναται· ὃς δέ κεν ἀλκῇ</l>
<l n="377">νικήσῃ, πάσῃσιν ἐπάρκιος ἔπλετʼ ἀκοίτης,</l>
<l n="378">πέτρας δʼ εἰσελάει θῆλυν στόλον· ἔνθʼ ἁλιῆες</l>
<l n="379">κύρτον ἐτεχνήσαντο βαθύν, περιηγέα πάντῃ·</l>
<pb xml:id="p.432"/>
<l n="380">τὸν δὲ φυτῶν λάχνῃσι περὶ στόμα πάντα πύκασσαν, </l>
<l n="381">μύρτων ἢ δάφνης εὐώδεος ἠέ τευ ἄλλου</l>
<l n="382">πτόρθοισιν θαλεροῖσιν ἐπισταμένως σκιάσαντες.</l>
<l n="383">τοὺς δʼ οἶστρος ποτὶ μῶλον ἐπώρορεν εὐνητῆρας</l>
<l n="384">μάρνασθαι, πολλὴ δὲ γαμήλιος ἵστατʼ Ἐνυώ.</l>
<l n="385">ἀλλʼ ὅτʼ ἀριστεύσας τις ἕλῃ κράτος, αὐτίκα πέτρην </l>
<l n="386">παπταίνει γλαφυρήν, ἀλόχοις δόμον, ἐς δʼ ἴδε κύρτον</l>
<l n="387">κείμενον, εὐφύλλοισιν ἐπηρεφὲ ἀκρεμόνεσσιν,</l>
<l n="388">ἔνθʼ ἐλάει νυμφεῖον ἑὸν χορόν· αἱ μὲν ἔπειτα</l>
<l n="389">κύρτον ἔσω δύνουσιν, ὁ δʼ ἔκτοθι πάντας ἐρύκει</l>
<l n="390">ἄρσενας, οὐδέ τινʼ ἄλλον ἐᾷ νύμφῃσι πελάσσαι. </l>
<l n="391">ἀλλʼ ὅταν ἐμπλήσῃ πλεκτὸν δόλον, ὕστατος αὐτὸς</l>
<l n="392">ἐς θάλαμον προὔτυψεν, ἀνέκβατον Ἄϊδος εὐνήν.</l>
<l n="393">ὡς δʼ ὅτε μηλονόμος τις ἀνὴρ βοτάνηθεν ἐλαύνων</l>
<l n="394">εἰροπόκους ἀγέλας ἀνάγει πάλιν, ἐν δὲ θυρέτροις</l>
<l n="395">ἱστάμενος σταθμοῖο νόῳ πεμπάζεται οἰῶν </l>
<l n="396">πληθὺν εὖ διέπων, εἴ οἱ σόα πάντα πέλονται,</l>
<l n="397">πώεσι δʼ εἰλομένοισι περιπλήθουσα μὲν αὐλὴ</l>
<l n="398">στείνεται, ὑστάτιος δὲ μετά σφισιν ἔσσυτο ποιμήν·</l>
<l n="399">ὣς αἱ μὲν προπάροιθεν ἔσω κοίλοιο μυχοῖο</l>
<l n="400">θηλύτεραι κατέδυσαν, ὁ δʼ ὕστερος ἔνθορʼ ἀκοίτης, </l>
<l n="401">δειλαίῃς ἅμα δειλὸς ἐπισπεύδων ἀλόχοισι.</l>
<l n="402">τοῖα μὲν ἐν νεπόδεσσιν ἔρως ἐστήσατʼ ἄεθλα,</l>
<l n="403">τοίαις δʼ ἐξαπάτῃσιν ἐρωμανέεσσιν ὄλοντο.</l>
<l n="404">Ἵππουροι δʼ ὅτε κέν τι μετʼ οἴδμασιν ἀθρήσωσι</l>
<l n="405">πλαζόμενον, τῷ πάντες ἀολλέες ἐγγὺς ἕπονται· </l>
<l n="406">ἔξοχα δʼ, ὁππότε νῆα διαραισθεῖσαν ἀέλλαις,</l>
<l n="407">αἰνὰ Ποσειδάωνος ἀμειλίκτοιο τυχοῦσαν,</l>
<l n="408">δασσάμενον μέγα κῦμα διακριδὸν ἄλλοθεν ἄλλα</l>
<pb xml:id="p.434"/>
<l n="409">δοῦρα φέρῃ λώβῃσι πολυσχιδέεσσι λυθέντα.</l>
<l n="410">τῆμος δʼ ἱππούρων ἀγέλαι πινάκεσσι θεούσαις </l>
<l n="411">ἑσπόμεναι μεθέπουσιν· ὁ δʼ ἐγκύρσας ἁλιήων</l>
<l n="412">πολλὴν ῥηϊδίως ἄγρην ἕλεν ἠδʼ ἀμέγαρτον.</l>
<l n="413">ἀλλὰ τὸ μὲν ναύτῃσιν ἀλεξήσειε Κρονίων</l>
<l n="414">ἐμβύθιος, νῆες δὲ διὰ πλατὺ κῦμα θέοιεν</l>
<l n="415">αὔραις εὐκήλοισιν ἀπήμονες ἠδʼ ἀτίνακτοι, </l>
<l n="416">φόρτον ἀμοιβαίοισι μετερχόμεναι καμάτοισιν,</l>
<l n="417">ἱππούροις δʼ ἀλλοῖα νοήματα τεχνήσασθαι</l>
<l n="418">ἐστίν, ἀπημοσύνῃ δὲ νεῶν μεταβαινέμεν ἄγρην.</l>
<l n="419">Συμφερτοὺς δονάκων φακέλους ἅμα γυρώσαντες</l>
<l n="420">δίναις ἐγκατέθηκαν, ἔνερθε δὲ λᾶαν ἔδησαν </l>
<l n="421">βριθὺν ὑφορμιστῆρα· τὰ μὲν μάλα πάντα καθʼ ὕδωρ</l>
<l n="422">ἀτρέμα δινεύουσι· φιλόσκια δʼ αὐτίκα φῦλα</l>
<l n="423">ἱππούρων ἀγεληδὸν ἀγείρεται, ἀμφὶ δὲ νῶτα</l>
<l n="424">τερπόμενοι δονάκεσσιν ἀνατρίβουσι μένοντες·</l>
<l n="425">τοῖς δὲ τότʼ ἀσπαλιῆες ἐπιπλώουσιν ἑτοίμην </l>
<l n="426">εἰς ἄγρην, ἄγκιστρα δʼ ὑπʼ εἴδασιν ὁπλίσσαντες</l>
<l n="427">πέμπουσʼ, οἱ δʼ ἐρύουσιν ἅμα σπεύδοντες ὄλεθρον.</l>
<l n="428">ὡς δὲ κύνας βρώμῃσιν ἀνὴρ ἐπὶ μῶλον ὀρίνει</l>
<l n="429">δινεύων μέσσοισιν ἑλώρια, τοὶ δʼ ἐπὶ γαστρὶ</l>
<l n="430">ἔξοχα μαργαίνοντες ὑποφθαδὸν ἅρπαγι λύσσῃ </l>
<l n="431">ἀλλήλους προθέουσι καὶ ἐς χέρα παπταίνουσιν</l>
<l n="432">ἀνδρός, ὅπῃ ῥίψειεν, ἔρις δʼ ἀναφαίνετʼ ὀδόντων·</l>
<l n="433">ὣς οἵ γʼ ἀγκίστροισιν ἐπαΐσσουσιν ἑτοίμως.</l>
<l n="434">ῥηϊδίως δʼ ἀγρευτὸν ἐρύσσεαι ἄλλον ἐπʼ ἄλλῳ</l>
<l n="435">κραιπνὸς ἐών· αὐτοὶ γὰρ ἐπισπεύδουσʼ ἁλιήων </l>
<l n="436">μᾶλλον, ὑπʼ ἀφραδίῃσιν ἑὸν μόρον ἐγκονέοντες.</l>
<l n="437">Τοίῃ ἐπιφροσύνῃ καὶ πομπίλον ἀγρώσσονται·</l>
<l n="438">καὶ γὰρ τοῖς ἴσον ἦτορ ἐπὶ σκιεροῖσι πόθοισι.</l>
<l n="439">Τευθίσι δʼ ἄτρακτόν τις ἀνὴρ ἐπιμηχανόῳτο,</l>
<pb xml:id="p.436"/>
<l n="440">ἐντύνων κλωστῆρι πανείκελον· ἀμφὶ δʼ ἄρʼ αὐτῷ </l>
<l n="441">πυκνὰ καταζεύξειεν ἀνακλίνων γενύεσσιν</l>
<l n="442">ἄγκιστρʼ ἀλλήλοισι παρασχεδόν, οἷς ἔπι σῶμα</l>
<l n="443">ποικίλον ἐμπείρειεν ἰουλίδος, ὕπτια χαλκοῦ</l>
<l n="444">δήγματʼ ἐπικρύπτων, γλαυκοῖς δʼ ἐνὶ βένθεσι λίμνης</l>
<l n="445">τοῖον ἀναψάμενος σύροι δόλον· ἡ δʼ ἐσιδοῦσα </l>
<l n="446">τευθὶς ἐφωρμήθη τε καὶ ἀμφιέπουσα πιέζει</l>
<l n="447">ἰκμαλέοις θυσάνοις, ἐπάγη δʼ ἐνὶ χείλεσι χαλκοῦ·</l>
<l n="448">οὐδʼ ἔτι καὶ μεμαυῖα λιπεῖν δύνατʼ, ἀλλʼ ἀέκουσα</l>
<l n="449">ἕλκεται, αὐτόπλεκτον ἑὸν δέμας ἀμφιβαλοῦσα.</l>
<l n="450">καὶ μέν τις λιμένεσσι παρʼ ἀκλύστοισι θαλάσσης </l>
<l n="451">ἄγρην ἐγχελύων τεχνήσατο κοῦρος ἀθύρων.</l>
<l n="452">ἔντερον οἰὸς ἑλὼν περιμήκετον ἧκε καθʼ ὕδωρ</l>
<l n="453">ἐκτάδιον, δολιχῇσιν ἀλίγκιον ὁρμιῇσιν·</l>
<l n="454">ἡ δʼ ἐσιδοῦσʼ ἐπόρουσε καὶ ἔσπασε· τὴν δὲ χανοῦσαν</l>
<l n="455">ἔγνω καὶ μήλειον ἄφαρ κύρτωσεν ἀϋτμῇ </l>
<l n="456">ἔγκατον ἐμπνείων· τὸ δʼ ἀνίσταται ἄσθματι λάβρῳ</l>
<l n="457">οἰδαλέον, πλῆσεν δὲ τιταινόμενον στόμα δειλῆς</l>
<l n="458">ἐγχέλυος· πνοιῇ δὲ περιστένεται μογέουσα</l>
<l n="459">ἀνδρομέῃ, δέδεται δὲ καὶ ἱεμένη περ ἀλύξαι,</l>
<l n="460">εἰσόκεν οἰδαίνουσα καὶ ἄσχετον ἀσθμαίνουσα </l>
<l n="461">ὑψόσʼ ἀναπλώσῃ καὶ ὑπʼ ἀγρευτῆρι γένηται.</l>
<l n="462">ὡς δʼ ὅτε τις πλείου πειρώμενος ἀμφιφορῆος</l>
<l n="463">αὐλὸν ἔχων ἤρεισεν ὑπὸ στόμα φυσητῆρα,</l>
<l n="464">ἄσθματι δʼ αὖ ἐρύει μέθυος ποτὸν ἔμπαλιν ἕλκων</l>
<l n="465">χείεσιν ἀκροτάτοις, τὸ δʼ ἀνατρέχει ἀνδρὸς ἀϋτμῇ· </l>
<pb xml:id="p.438"/>
<l n="466">ὣς αἵ γʼ ἐγχέλυες πνοιῆς ὕπο κυμαίνουσαι</l>
<l n="467">ἕλκονται δολίοιο ποτὶ στόμα φυσητῆρος.</l>
<l n="468">ἔστι δέ τις νεπόδων δειλὸς καὶ ἄκικυς ὅμιλος,</l>
<l n="469">ἀβληχρῆς ἀφύης ἀδινὸν γένος, αἳ καλέονται</l>
<l n="470">ἐγγραύλεις· ἀγαθὴ δὲ βόσις πάντεσσιν ἔασιν </l>
<l n="471">ἰχθύσιν· αἰεὶ δέ σφιν ἐνὶ φρεσὶ φῦζα δέδηε,</l>
<l n="472">πάντα δʼ ὑποτρομέουσι, σὺν ἀλλήλαις δὲ χυθεῖσαι</l>
<l n="473">σωρηδὸν μίμνουσι καὶ ἀθρόαι ἐμπεφύασιν,</l>
<l n="474">ἠΰτʼ ἀναγκαίοιο βίην δεσμοῖο φέρουσαι·</l>
<l n="475">οὐδέ κε μητίσαιο διάκρισιν εὐρέος ἐσμοῦ </l>
<l n="476">οὐδὲ λύσιν· τοῖον γὰρ ἐν ἀλλήλῃσιν ἔχονται.</l>
<l n="477">πολλάκι μὲν καὶ νῆες ἐν ἕρμασιν ἠΰτʼ ἔκελσαν</l>
<l n="478">κείναις, πολλάκι δέ σφιν ἐνιπλήσσουσιν ἐρετμοῖς</l>
<l n="479">κληΐδων ἐλατῆρες, ἐνέσχετο δʼ ἱεμένη περ</l>
<l n="480">κώπη, πετραίης ἅτε χοιράδος ἀντιτυχοῦσα· </l>
<l n="481">καί πού τις βουπλῆγα βαρύστομον ἰθὺς ἀείρας</l>
<l n="482">ἐγγραύλεις ἐτίναξε καὶ οὐ διέκερσε σιδήρῳ</l>
<l n="483">στῖφος ἅπαν, βαιὴν δʼ ἀγέλης ἀπεδάσσατο μοῖραν·</l>
<l n="484">καὶ τῆς μὲν κεφαλὴν πέλεκυς τάμε, τὴν δʼ ἐκόλουσεν</l>
<l n="485">οὐρῆς, τὴν δʼ ἤμησε μέσην, τὴν δʼ εἷλεν ἅπασαν. </l>
<l n="486">οἰκτρὸν ἰδεῖν μογεροῖσιν ἐοικότα σώματα νεκροῖς.</l>
<l n="487">αἱ δʼ οὐδʼ ὣς ἐλάθοντο καὶ οὐκ ἀνέηκαν ἔχουσαι</l>
<l n="488">δεσμὸν ἑόν· τοῖός τις ἐπί σφισι γόμφος ἄρηρε.</l>
<pb xml:id="p.440"/>
<l n="489">καί κέν τις παλάμῃσιν ἅτε ψαμάθοιο βαθείης</l>
<l n="490">ἀντιάσας κείνῃσιν ἐπʼ ἰχθύσιν ἀμήσαιτο. </l>
<l n="491">τὰς δʼ ὁπότε φράσσωνται ἐπί σφισι πεπτηυίας</l>
<l n="492">ἰχθυβόλοι, κοίλῃσι περιπτύσσουσι σαγήναις</l>
<l n="493">ἀσπασίως, πολλὴν δὲ ποτὶ ῥηγμῖνας ἄγουσιν</l>
<l n="494">ἄγρην νόσφι πόνοιο καὶ ἄγγεα πάντʼ ἀφύῃσιν</l>
<l n="495">ἔν τʼ ἀκάτους ἔπλησαν, ἐπʼ ἠϊόσι δὲ βαθείαις </l>
<l n="496">θημῶνας νήησαν, ἀπειρεσίην χύσιν ἄγρης.</l>
<l n="497">οἷον δʼ ἐργατίναι Δηοῦς πόνον ἐκτελέσαντες,</l>
<l n="498">πνοιῇς χερσαίοις τε διακρίναντες ἐρετμοῖς</l>
<l n="499">καρπόν, ἐϋτροχάλοιο μέσον κατὰ χῶρον ἀλωῆς</l>
<l n="500">πολλὸν ἐνηήσαντο, περιπλήθουσα δὲ πάντῃ </l>
<l n="501">πυροδόκος στεφάνη λευκαίνεται ἔνδον ἀλωῆς·</l>
<l n="502">ὣς τότʼ ἀπειρεσίῃσι περιπληθὴς ἀφύῃσιν</l>
<l n="503">ὀφρὺς ἀγχιάλου λευκαίνεται αἰγιαλοῖο.</l>
<l n="504">φῦλα δὲ πηλαμύδων ἐκ μὲν γένος εἰσὶ θαλάσσης</l>
<l n="505">Εὐξείνου, θύννης δὲ βαρύφρονος εἰλείθυιαι· </l>
<l n="506">κεῖναι γάρ, Μαιῶτις ὅπῃ ξυμβάλλεται ἅλμῃ,</l>
<l n="507">ἀγρόμεναι λιμναῖον ὑπὸ στόμα καὶ δονακῆας</l>
<l n="508">ὑδρηλοὺς ὠδῖνος ἐπαλγέος ἐμνήσαντο·</l>
<l n="509">καὶ τὰ μὲν ὅσσα κίχωσι μεταδρομάδην κατέδουσιν</l>
<l n="510">ὠά, τὰ δʼ ἐν δονάκεσσι καὶ ἐν σχοίνοισι μένοντα </l>
<l n="511">πηλαμύδων ἀγέλας ὥρῃ τέκεν· αἱ δʼ ὅτε κῦμα</l>
<l n="512">πρῶτον ἐπιψαίρωσι πόροιο τε πειρήσωνται,</l>
<l n="513">ξεῖνον ἁλὸς σπεύδουσι μετὰ πλόον, οὐδʼ ἐθέλουσι</l>
<pb xml:id="p.442"/>
<l n="514">μίμνειν ἔνθʼ ἐγένοντο καὶ ἠβαιαί περ ἐοῦσαι.</l>
<l n="515">Θρηΐκιος δέ τίς ἐστιν ἁλὸς πόρος, ὅντε βάθιστον </l>
<l n="516">φασὶ Ποσειδάωνος ἐνὶ κλήροισι τετύχθαι·</l>
<l n="517">ἐκ τοῦ καί τε Μέλας κικλήσκεται, οὐδέ ἑ λάβροι</l>
<l n="518">λίην οὐδʼ ὑπέροπλοι ἐπιθρώσκουσιν ἀῆται·</l>
<l n="519">ἐν δʼ ἄρα οἱ κευθμῶνες ὑποβρύχιοι πεφύασι</l>
<l n="520">κοῖλοι, πηλώεντες, ἀθέσφατοι, οἷς ἔνι πολλὰ </l>
<l n="521">τίκτεται, ἠβαιοῖσιν ὅσʼ ἰχθύσι δαῖτας ὀφέλλει.</l>
<l n="522">ἔνθα καὶ ἀρτιγόνοισι πέλει πρώτιστα κέλευθα</l>
<l n="523">πηλαμύδων ἑσμοῖσιν, ἐπεὶ περιώσιον ἄλλων</l>
<l n="524">εἰναλίων φρίσσουσι δυσαέα χείματος ὁρμήν·</l>
<l n="525">χεῖμα δὲ πηλαμύδεσσιν ἀπαμβλύνει φάος ὄσσων. </l>
<l n="526">ἔνθα δʼ ἐν εὐρωποῖσιν ἁλὸς λαγόνεσσι πεσοῦσαι</l>
<l n="527">αὔτως δηθύνουσιν, ἀεξόμεναι δὲ μένουσι</l>
<l n="528">λαρὸν ἔαρ· τῇ δέ σφι καὶ ἵμερος ἄνεται εὐνῆς·</l>
<l n="529">πλησάμεναι δὲ τόκοιο παλίμποροι αὖτις ἵενται</l>
<l n="530">πατρῷον μετὰ κῦμα, μόγον δʼ ἀπὸ γαστρὸς ἔθεντο. </l>
<l n="531">τὰς δʼ ἤτοι Μέλανος μὲν ὑπὲρ βαθὺ λαῖτμα πόροιο</l>
<l n="532">Θρήϊκες ἀγρώσσουσιν ἀπηνέϊ χείματος ὥρῃ,</l>
<l n="533">θήρην ἀργαλέην καὶ ἀτερπέα, δηϊοτῆτος</l>
<l n="534">θεσμὸν ὑφʼ αἱματόεντα καὶ ἄγριον αἶσαν ὀλέθρου.</l>
<l n="535">ἔστι τις οὐ δολιχὴ μὲν ἀτὰρ πάχος ὅττι μεγίστη, </l>
<l n="536">μῆκος ὅσον πῆχυς, στιβαρὴ δοκίς· ἐν δέ οἱ ἄκρῃ</l>
<l n="537">πολλὴ μὲν μολίβοιο χύσις, πολλαὶ δὲ σιδήρου</l>
<l n="538">αἰχμαὶ τριγλώχινες ἐπασσύτεραι πεφύασι·</l>
<l n="539">πεῖσμα δέ μιν περίμηκες ἐΰπλοκον ἀμφιβέβηκε.</l>
<pb xml:id="p.444"/>
<l n="540">δουρὶ δʼ ἀναπλώσαντες, ἁλὸς πόρος ἔνθα βάθιστος, </l>
<l n="541">ἐς βυθὸν ἠερόεντα περικρατὲς ἧκαν ἔνερθε</l>
<l n="542">πυθμένος εἰλατίνου κρατερὸν σθένος· αἶψα δὲ ῥιπῇ</l>
<l n="543">σπερχόμενον, μολίβῳ τε καταρρεπὲς ἠδὲ σιδήρῳ,</l>
<l n="544">σεύεται ἐς νεάτας ῥίζας ἁλός, ἔνθʼ ἀμενηναῖς</l>
<l n="545">πηλαμύσι προὔτυψεν ἐν ἰλύσι πεπτηυίαις· </l>
<l n="546">σὺν δʼ ἕλε σύν τʼ ἐτόρησεν ὅσον κίχε δειλὸν ὅμιλον.</l>
<l n="547">οἱ δὲ θοῶς ἀνέρυσσαν ἐληλαμένας περὶ χαλκῷ</l>
<l n="548">παλλομένας ἐλεεινὰ σιδηρείῃς ὀδύνῃσι.</l>
<l n="549">τὰς δέ τις εἰσορόων καί κεν θρασυκάρδιος ἀνὴρ</l>
<l n="550">οἰκτείραι θήρης τε δυσαγρέος ἠδὲ μόροιο· </l>
<l n="551">τῆς μὲν γὰρ λαγόνεσσιν ἐλήλατο δουρὸς ἀκωκή,</l>
<l n="552">τῆς δὲ κάρη ξυνέπειρε θοὸν βέλος, ἡ δʼ ὑπὲρ οὐρὴν</l>
<l n="553">οὔτασται, νηδὺν δʼ ἑτέρης, ἄλλης δʼ ἕλε νῶτα</l>
<l n="554">δριμὺς ἄρης, ἄλλη δὲ μέσον κενεῶνα πέπαρται.</l>
<l n="555">ὡς δʼ ὁπότε, κρινθέντος ἐνυαλίοιο κυδοιμοῦ, </l>
<l n="556">δουριφάτους κονίης τε καὶ αἵματος ἐξανελόντες</l>
<l n="557">εὐνὴν ἐς πυρόεσσαν ἑοὶ στέλλωσιν ἑταῖροι</l>
<l n="558">μυρόμενοι· τὰ δὲ πολλὰ καὶ αἰόλα σώμασι νεκρῶν</l>
<l n="559">ἕλκεα παντοῖαί τε βολαὶ πλήθουσιν Ἄρηος·</l>
<l n="560">ὣς καὶ πηλαμύδεσσιν ἐπιπρέπει ἕλκεα πάντῃ, </l>
<l n="561">εἴδωλον πολέμοιο, φίλον γε μὲν ἀσπαλιεῦσιν.</l>
<l n="562">ἄλλοι δʼ αὖ κούφοισι λίνοις ἕλον ἔθνε᾽ ἀφαυρῶν</l>
<l n="563">πηλαμύδων· αἰεὶ γὰρ ἀνὰ κνέφας, ὅττι κεν ἅλμῃ</l>
<l n="564">ἐμπίπτῃ, τρομέουσι, φόβον δʼ ὀρφναῖον ἔχουσιν·</l>
<l n="565">ὄρφνῃ δʼ ἀγρώσσονται, ἀτυζόμεναι κατὰ βένθος. </l>
<l n="566">δίκτυα γὰρ μάλα κοῦφα λίνων στήσαντες ἐλαφρῶν</l>
<l n="567">κυκλόσε δινεύουσι, βίῃ θείνοντες ἐρετμοῖς</l>
<l n="568">νῶτον ἁλός, κοντοῖς τε καταΐγδην κτυπέουσιν·</l>
<l n="569">αἱ δʼ ὑπό μαρμαρυγῆς ταχυήρεος ἠδʼ ὁμάδοιο</l>
<l n="570">φυζαλέαι θρώσκουσι, λίνου δʼ εἰς κόλπον ἵενται </l>
<pb xml:id="p.446"/>
<l n="571">ἀτρέμας ἑστηῶτος, ὀιόμεναι σκέπας εἶναι,</l>
<l n="572">νήπιαι, αἳ δούποιο φόβῳ μόρον εἰσεπέρησαν.</l>
<l n="573">ἔνθʼ οἱ μὲν σχοίνοισιν ἐπισπέρχουσʼ ἑκάτερθε,</l>
<l n="574">δίκτυον ἐξερύοντες ἐπʼ ᾐόνας· αἱ δʼ ὁρόωσαι</l>
<l n="575">σχοίνους κινυμένας, ἀνεμώλια δείματʼ ἔχουσαι, </l>
<l n="576">εἰλόμεναι πτήσσουσι καὶ ἀθρόαι ἐσπείρηνται.</l>
<l n="577">πολλά κεν ἀγραίοισι τότʼ ἀρήσαιτο θεοῖσι</l>
<l n="578">δικτυβόλος, μήτʼ οὖν τι θορεῖν ἔκτοσθε λίνοιο,</l>
<l n="579">μήτε τι κινύμενον δεῖξαι πόρον· ἢν γὰρ ἴδωνται</l>
<l n="580">πηλαμύδες, τάχα πᾶσαι ὑπὲρ κούφοιο λίνοιο </l>
<l n="581">ἐς βυθὸν ἀΐσσουσι καὶ ἄπρηκτον λίπον ἄγρην.</l>
<l n="582">εἰ δʼ οὔ σφι μακάρων τις ἁλιπλάγκτων νεμεσήσει,</l>
<l n="583">πολλάκι καὶ τραφερῆς ὑπὲρ ᾐόνος ἑλκυσθεῖσαι</l>
<l n="584">ἔξαλοι οὐκ ἐθέλουσι λιπεῖν λίνον, ἀλλʼ ἐνέχονται,</l>
<l n="585">αὐτὴν μήρινθον πολυδινέα πεφρικυῖαι. </l>
<l n="586">ὧδε καὶ ἐν ξυλόχοισιν ὀρέστεροι ἀγρευτῆρες</l>
<l n="587">εἷλον ἀναλκείην ἐλάφων εὐαγρέϊ τέχνῃ,</l>
<l n="588">μηρίνθῳ στέψαντες ἅπαν δρίος· ἀμφὶ δὲ κούφων</l>
<l n="589">ὀρνίθων δήσαντο θοὰ πτερά· ταὶ δʼ ἐσορῶσαι</l>
<l n="590">ἠλέματα πτώσσουσι κενὸν φόβον, οὐδὲ πελάσσαι </l>
<l n="591">μαψιδίως πτερύγεσσιν ἀτυζόμεναι μεμάασιν,</l>
<l n="592">εἰσόκε θηρητῆρες ἐπαΐξαντες ἕλωσι.</l>
<l n="593">καὶ μέν τις δύπτης ἁλίων εὐμήχανος ἔργων</l>
<l n="594">νόσφι δόλου παλάμῃσιν ἐπαΐξας ἕλεν αὐταῖς</l>
<l n="595">ἰχθῦς, ἠΰτε χέρσον ἀμειβόμενος πόρον ἅλμης, </l>
<l n="596">σαργόν τε τρέσσαντα φόβῳ δειλήν τε σκίαιναν.</l>
<l n="597">σαργοὶ μὲν δείσαντες ἀολλέες ἐς μυχὸν ἅλμης</l>
<l n="598">εἰλόμενοι πτήσσουσιν, ἐπʼ ἀλλήλαις δὲ κέχυνται,</l>
<l n="599">δόχμιαι ἀμφιπεσόντες, ἀναφρίσσουσι δʼ ἀκάνθαις</l>
<pb xml:id="p.448"/>
<l n="600">νῶτα μετακλίνοντες, ἅτε σκολόπεσσιν ἁπάντῃ </l>
<l n="601">φραξάμενοι πυκινῇσι περίδρομον ἕρκος ἀλωῆς</l>
<l n="602">ἀγρονόμοι, σίντῃσι μέγαν πόνον· οὐδέ κεν ἄν τις</l>
<l n="603">ἐσβαίη· σκῶλοι γὰρ ἐρητύουσι κέλευθα·</l>
<l n="604">ὣς κείνοις οὐκ ἄν τις ἐνιχρίμψειεν ἑτοίμως,</l>
<l n="605">οὐδʼ ἐπὶ χεῖρα βάλοι· περὶ γὰρ φρίσσουσι κελαιναὶ </l>
<l n="606">πρόκροσσαι πυκινῇσιν ὑπὸ σταλίκεσσιν ἄκανθαι.</l>
<l n="607">ἀλλά τις ἰδμοσύνῃσιν ἀνὴρ ὑπὸ κεύθεα πόντου</l>
<l n="608">ἐσσυμένως δύοιτο, περιφράζοιτο δὲ πάντῃ</l>
<l n="609">σαργούς, ἔνθα κάρη τε καὶ οὐραίη κλίσις αὐτῶν·</l>
<l n="610">χεῖρα δʼ ὑπὲρ κεφαλῇσι βαλὼν καθύπερθεν ἀκάνθας </l>
<l n="611">ἦκα καταρρέξειεν ἐπικλίνοι τε πιέζων·</l>
<l n="612">οἱ δʼ αὔτως μίμνουσιν ἀρηρότες ἀλλήλοισιν</l>
<l n="613">ἀστεμφεῖς, προβολῇσι πεποιθότες ὀξείῃσιν·</l>
<l n="614">ἔνθα δύω παλάμῃσιν ἀνὴρ ἑκάτερθεν ἀείρας</l>
<l n="615">αὖτις ἀναπλώει τελέσας πανεπίκλοπον ἔργον. </l>
<l n="616">πετραίην δὲ σκίαιναν ἐπὴν φόβος ἦτορ ἵκηται,</l>
<l n="617">ἐσσυμένως σπιλάδεσσιν ἐπέσσυτο καί τινα κοίλην</l>
<l n="618">χειὴν εἰσεπέρησε περίδρομον ἠὲ χαράδρην,</l>
<l n="619">ἢ ποίαις ἁλίῃσιν ὑπέδραμεν, ἠὲ καὶ ὑγροῖς</l>
<l n="620">φύκεσιν· οὐ γάρ οἵ τι μέλει σκέπας, οἷον ἅπασαν </l>
<l n="621">δεξάμενον ῥύσαιτο, κάρη δʼ ἄρα δίζεται οἶον</l>
<l n="622">φράξασθαι, κεφαλὴν δὲ κατακρύψασα καὶ ὄσσε</l>
<l n="623">ἔλπεται οὐχ ὁρόωσα λαθεῖν ὁρόωντος ἐφορμήν.</l>
<l n="624">ὡς δέ τις ὠμηστῆρος ἐπεσσυμένοιο λέοντος</l>
<l n="625">βουβαλὶς ἐν λόχμῃσι κάτω τρέψασα κάρηνον </l>
<l n="626">μαψιδίην φυλακὴν προτιβάλλεται, οὔθʼ ὁράασθαι</l>
<l n="627">ἔλπεται, εἰσόκε δή μιν ἐπαΐξας ὀλοὸς θὴρ</l>
<l n="628">δαρδάψῃ· τῆς δʼ ἦτορ ὁμοίϊον, οὐδὲ κάρηνον</l>
<pb xml:id="p.450"/>
<l n="629">ἀγκλινει, δοκέει δὲ καὶ ὀλλυμένη περ ἀλύξαι.</l>
<l n="630">τοῖα δὲ καὶ Λιβύης πτερόεν βοτὸν ἀγκυλόδειρον </l>
<l n="631">νήπια τεχνάζει· μελέη δέ οἱ ἔπλετο τέχνη·</l>
<l n="632">ὣς ἀταλὴ μελέῃσιν ὑπʼ ἐλπωρῇσι σκίαινα</l>
<l n="633">κέκρυπται· τάχα γάρ μιν ἐρυσσάμενος παλάμῃσιν</l>
<l n="634">ἀγρευτὴρ ἀνέδυ τε καὶ ἀφραίνουσαν ἔφηνε.</l>
<l n="635">τόσσα μὲν ἰχθυβόλων ἐδάην ἁλιεργέα τέχνης </l>
<l n="636">δήνεα, καὶ τόσσοισιν ἐπʼ ἰχθύσι πικρὸν ὄλεθρον·</l>
<l n="637">τοὺς δʼ ἄλλους ξύμπαντας ὁμοίϊος αἶσα κιχάνει</l>
<l n="638">κύρτων τʼ ἀγκίστρων τε βαθυπλεκέος τε λίνοιο</l>
<l n="639">ῥιπῆς τε τριόδοντος, ὅσʼ ἀνδράσιν ἔντεα τέχνης.</l>
<l n="640">τοὺς μὲν ὑπηματίους, τοὺς δʼ ἕσπερος εἷλε δαμέντας, </l>
<l n="641">εὖτʼ ἂν ὑπὸ πρῶτον νυκτὸς κνέφας ἀσπαλιῆες</l>
<l n="642">πυρσὸν ἀναψάμενοι, γλαφυρὸν σκάφος ἰθύνοντες,</l>
<l n="643">ἰχθύσιν ἀτρεμέουσιν ἀείδελον αἶσαν ἄγωσιν.</l>
<l n="644">ἔνθʼ οἱ μέν πεύκης λιπαρῇ φλογὶ καγχαλόωντες</l>
<l n="645">ἀμφʼ ἀκάτῳ θύνουσι, κακὸν δʼ ἴδον ἑσπέριον πῦρ, </l>
<l n="646">ῥιπῆς τριγλώχινος ἀμειλίκτοιο τυχόντες.</l>
<l n="647">ἔστι δέ τις θήρης ἕτερος νόμος ἰχθυβόλοισι</l>
<pb xml:id="p.452"/>
<l n="648">φαρμάκταις, οἳ λυγρὸν ἐπʼ ἰχθύσι μητίσαντο</l>
<l n="649">φάρμακον, ὠκύμορον δὲ τέλος νεπόδεσσιν ἔθηκαν.</l>
<l n="650">οἱ δʼ ἤτοι πρῶτον μὲν ἐπασσυτέραις βολίδεσσι </l>
<l n="651">κοντῶν τε ῥιπῇσι καὶ αἰκίῃσιν ἐρετμῶν</l>
<l n="652">εἱλεῦσιν νεπόδων δειλὰς στίχας εἰς ἕνα χῶρον</l>
<l n="653">κοιλοφυῆ, κευθμῶσιν ὑπαγνύμενον θαμέεσσιν·</l>
<l n="654">ἔνθʼ οἱ μὲν δύνουσιν ὑπὸ γλαφυρῇς σπιλάδεσσι,</l>
<l n="655">τοὶ δὲ περιστήσαντο λίνων εὐερκέα πάντῃ </l>
<l n="656">δίκτυα κυκλώσαντες, ἅτʼ ἀνδράσι δυσμενέεσσι</l>
<l n="657">διπλὰ περιπροβαλόντες ἀνάρσια τείχεα πέτρης.</l>
<l n="658">καὶ τότʼ ἀνὴρ ἄργιλον ὁμοῦ πίειραν ἀείρας</l>
<l n="659">ῥίζαν θʼ, ἣν κυκλάμινον ἐφήμισαν ἰητῆρες,</l>
<l n="660">μίξας ἐν παλάμῃσι δύω φυρήσατο μάζας· </l>
<l n="661">πόντῳ δʼ ἐγκατέπαλτο λίνων ὕπερ, ἀμφὶ δʼ ἄρʼ αὐταῖς</l>
<l n="662">κοιλάσι καὶ θαλάμῃσι δυσαέα φάρμακʼ ἄλειψε</l>
<pb xml:id="p.454"/>
<l n="663">χρίσματος ἐχθοδοποῖο καὶ ἐξεμίηνε θάλασσαν.</l>
<l n="664">καὶ τὸν μὲν παλίνορσον ὀλέθρια φαρμάξαντα</l>
<l n="665">δέξατο ναῦς· τοὺς δʼ αἶψα κακὴ καὶ ἀνάρσιος ὀδμὴ </l>
<l n="666">πρῶτα μὲν ἐν θαλάμῃσιν ἱκάνεται· ἀχλύϊ δʼ ὄσσε</l>
<l n="667">καὶ κεφαλὴ καὶ γυῖα βαρύνεται, οὐδὲ δύνανται</l>
<l n="668">μίμνειν ἐν κευθμῶσιν, ἀτυζόμενοι δὲ χέονται</l>
<l n="669">ἐκτὸς ἀπὸ σπιλάδων· ἡ δέ σφισι πουλὺ θάλασσα</l>
<l n="670">πικροτέρη· τοῖον γὰρ ἐν οἴδμασι πῆμα πέφυρται. </l>
<l n="671">οἱ δʼ ὥστʼ οἰνοβαρεῖς, ὀλοῇ μεθύοντες ἀϋτμῇ,</l>
<l n="672">πάντῃ δινεύουσι καὶ οὔποθι χῶρον ἔχουσι</l>
<l n="673">λειπόμενον κακότητος, ἐπαΐγδην δὲ λίνοισι</l>
<l n="674">σπερχόμενοι πίπτουσι, διεκθορέειν μεμαῶτες·</l>
<l n="675">ἀλλʼ οὔ τις χαλεπῆς ἄτης λύσις οὐδʼ ἀλεωρή· </l>
<l n="676">πολλῇ δὲ ῥιπῇ τε καὶ ἅλματι κυμαίνονται</l>
<l n="677">τειρόμενοι· τὸ δὲ πολλὸν ἐπιτρέχει Ἀμφιτρίτῃ</l>
<l n="678">ὀλλυμένων φύσημα, τό τʼ ἰχθύσιν ἔπλετο δειλοῖς</l>
<l n="679">οἰμωγή· τοὶ δʼ ἐκτὸς ἐπʼ ἄλγεσιν ἀσπαλιῆες</l>
<l n="680">τερπόμενοι μίμνουσιν ἀκηδέες, εἰσόκε σιγὴ </l>
<l n="681">πόντον ἕλῃ, φλοίσβου τε καὶ ἀργαλέοιο κυδοιμοῦ</l>
<l n="682">παύσωνται, στονόεσσαν ἀποπνεύσαντες ἀϋτμήν.</l>
<l n="683">καὶ τότʼ ἀπειρέσιον νεκύων ἐρύουσιν ὅμιλον</l>
<l n="684">ξυνῷ τεθνηῶτας ὁμοῦ λωβήτορι πότμῳ.</l>
<l n="685">ὡς δʼ ὅτε δυσμενέεσσιν ἐπιστήσωνται Ἄρηα, </l>
<l n="686">φροῦδον ἐελδόμενοι ῥαῖσαι πόλιν, οὐδʼ ἀνιεῖσι</l>
<l n="687">πήματα βουλεύοντες ἐπί σφισιν, ἀλλὰ καὶ ὕδωρ</l>
<l n="688">κρηνάων φάρμαξαν ὀλέθριον· οἱ δʼ ἐπὶ πύργοις</l>
<pb xml:id="p.456"/>
<l n="689">λιμῷ τʼ ἀργαλέῳ καὶ ὀϊζύϊ μοχθίζοντες</l>
<l n="690">ὕδατί τʼ ἐχθοδοπῷ στυγερὸν καὶ ἀεικέα πότμον </l>
<l n="691">ὄλλυνται, νεκύων δὲ πόλις πέπληθεν ἅπασα·</l>
<l n="692">ὣς οἱ λευγαλέῳ τε μόρῳ καὶ ἀδευκέϊ πότμῳ</l>
<l n="693">ἀνδράσι φαρμάκτῃσιν ὑποδμηθέντες ὄλοντο.</l>
<pb xml:id="p.458"/>
</div>
<div type="textpart" subtype="book" n="5">
<l n="1">ἔνθεν ἔπειτʼ ἀΐων τεκμαίρεο, κοίρανε γαίης,</l>
<l n="2">ὡς οὐδὲν μερόπεσσιν ἀμήχανον, οὐκ ἐνὶ γαίῃ</l>
<l n="3">μητρὶ καμεῖν, οὐ κόλπον ἀνʼ εὐρώεντα θαλάσσης·</l>
<l n="4">ἀλλά τις ἀτρεκέως ἰκέλην μακάρεσσι γενέθλην</l>
<l n="5">ἀνθρώπους ἀνέφυσε, χερείονα δʼ ὤπασεν ἀλκήν,</l>
<l n="6">εἴτʼ οὖν Ἰαπετοῖο γένος, πολυμῆτα Προμηθεύς, </l>
<l n="7">ἀντωπὸν μακάρεσσι κάμεν γένος, ὕδατι γαῖαν</l>
<l n="8">ξυνώσας, κραδίην δὲ θεῶν ἔχρισεν ἀλοιφῇ,</l>
<l n="9">εἴτʼ ἄρα καὶ λύθροιο θεορρύτου ἐκγενόμεσθα</l>
<l n="10">Τιτήνων· οὐ γάρ τι πέλει καθυπέρτερον ἀνδρῶν </l>
<l n="11">νόσφι θεῶν· μούνοισι δʼ ὑπείξομεν ἀθανάτοισιν.</l>
<l n="12">ὅσσους μὲν κατʼ ὄρεσφι βίην ἄτρεστον ἔχοντας</l>
<l n="13">θῆρας ὑπερφιάλους βροτὸς ἔσβεσεν· ὅσσα δὲ φῦλα</l>
<l n="14">οἰωνῶν νεφέλῃσι καὶ ἠέρι δινεύοντα</l>
<l n="15">εἷλε, χαμαίζηλόν περ ἔχων δέμας· οὐδὲ λέοντα </l>
<l n="16">ῥύσατ᾽ ἀγηνορίη δμηθήμεναι, οὐδʼ ἐσάωσεν</l>
<pb xml:id="p.460"/>
<l n="17">αἰετὸν ἠνεμόεις πτερύγων ῥόθος, ἀλλὰ καὶ Ἰνδὸν</l>
<l n="18">θῆρα κελαινόρινον ὑπέρβιον ἄχθος ἀνάγκῃ</l>
<l n="19">κλῖναν ἐπιβρίσαντες, ὑπὸ ζεύγλῃσι δʼ ἔθηκαν</l>
<l n="20">οὐρήων ταλαεργὸν ἔχειν πόνον ἑλκυστῆρα. </l>
<l n="21">κήτεα δʼ ὅσσα πέλωρα Ποσειδάωνος ἐναύλοις</l>
<l n="22">ἐντρέφεται, τὰ μὲν οὔτι χερείονα φημὶ θάλασσαν</l>
<l n="23">τίκτειν ὠμοφάγων τεκέων χθονός, ἀλλὰ καὶ ἀλκὴν</l>
<l n="24">καὶ μέγεθος προβέβηκεν ἀναιδέα δείματα πόντου.</l>
<l n="25">ἔστιν ἐν ἠπείρῳ χελύων γένος, οὐδέ τινʼ ἀλκὴν </l>
<l n="26">οὐδʼ ἄτην ἴσασι· θαλασσαίῃ δὲ χελώνῃ</l>
<l n="27">οὐ μάλα θαρσαλέος τις ἐν οἴδμασιν ἀντιβολήσει.</l>
<l n="28">εἰσὶ δʼ ἐνὶ τραφερῇ λάβροι κύνες, ἀλλὰ κύνεσσιν</l>
<l n="29">εἰναλίοις οὐκ ἄν τις ἀναιδείην ἐρίσειε.</l>
<l n="30">πορδαλίων γαίης ὀλοὸν δάκος, ἀλλὰ θαλάσσης </l>
<l n="31">αἰνότερον. χέρσον μὲν ἐπιστείχουσιν ὕαιναι,</l>
<l n="32">πολλῷ δʼ ἐν ῥοθίοις κρυερώτεραι. οἱ μὲν ἔασι</l>
<l n="33">κριοὶ μηλονόμων τιθασὸν βοτόν, οὐ δὲ θαλάσσης</l>
<l n="34">κριοῖς μειλιχίοισι συνοίσεται, ὅς κε πελάσσῃ.</l>
<pb xml:id="p.462"/>
<l n="35">τίς δὲ τόσον χλούνης φορέει σθένος, ὅσσον ἄαπτοι </l>
<l n="36">λάμναι; τίς δὲ λέοντος ἐνὶ φρεσὶν αἴθεται ἀλκή,</l>
<l n="37">ὅσση ῥιγεδανῇσιν ἀνισώσαιτο ζυγαίναις;</l>
<l n="38">φώκην δὲ βλοσυρὴν καὶ ἐπὶ χθονὶ χαιτήεσσαι</l>
<l n="39">ἄρκτοι πεφρίκασι καὶ ἐς μόθον ἀντιόωσαι</l>
<l n="40">δάμνανται· τοίοισι μέλει θήρεσσι θάλασσα. </l>
<l n="41">ἀλλʼ ἔμπης καὶ τοῖσιν ἐπεφράσσαντο βαρεῖαν</l>
<l n="42">ἄτην ἡμερίων ἄμαχον γένος, ἐκ δʼ ἁλιήων</l>
<l n="43">ὄλλυνται, κήτειον ὅτʼ ἐς μόθον ὁρμήσωνται.</l>
<l n="44">τῶν ἐρέω θήρης βριθὺν πόνον· ἀλλʼ ἀΐοιτε</l>
<l n="45">εὐμενέται βασιλῆες, Ὀλύμπια τείχεα γαίης. </l>
<l n="46">κήτεα μεσσοπόροις μὲν ἐνιτρέφεται πελάγεσσι</l>
<l n="47">πλεῖστά τε καὶ περίμετρα· τὰ δʼ οὐκ ἀναδύεται ἅλμης</l>
<l n="48">δηθάκις, ἀλλʼ ὑπένερθεν ἔχει κρηπῖδα θαλάσσης</l>
<l n="49">βριθοσύνῃ, μαιμᾷ δὲ βορῆς ἀζηχέϊ λύσσῃ</l>
<l n="50">αἰεὶ πεινώοντα καὶ οὔποτε νηδύος αἰνῆς </l>
<l n="51">μαργοσύνην ἀνιέντα· τί γὰρ τόσον ἔσσεται εἶδαρ,</l>
<l n="52">ὅσσον ἐνιπλῆσαι γαστρὸς χάος, ὅσσον ἄαπτον</l>
<l n="53">ἐς κόρον ἀμπαῦσαι κείνων γένυν; οἱ δὲ καὶ αὐτοὶ</l>
<l n="54">ἀλλήλους ὀλέκουσι, χερείονα φέρτερος ἀλκῇ</l>
<l n="55">πέφνων, ἀλλήλοις δὲ βορὴ καὶ δαῖτες ἔασι. </l>
<l n="56">πολλάκι καὶ νήεσσιν ἄγει δέος ἀντιόωντα</l>
<l n="57">ἑσπέριον κατὰ πόντον Ἰβηρικόν, ἔνθα μάλιστα</l>
<l n="58">γείτονος Ὠκεανοῖο λελοιπότʼ ἀθέσφατον ὕδωρ</l>
<pb xml:id="p.464"/>
<l n="59">εἰλεῖται, νήεσσιν ἐεικοσόροισιν ὁμοῖα.</l>
<l n="60">πολλάκι δὲ πλαγχθέντα καὶ ᾐόνος ἐγγὺς ἱκάνει </l>
<l n="61">ἀγχιβαθοῦς, ὅτε κέν τις ἐπί σφισιν ὁπλίζοιτο.</l>
<l n="62">πᾶσι δʼ ὑπερφυέεσσι πέλει θήρεσσι θαλάσσης</l>
<l n="63">νόσφι κυνῶν βαρύγυια καὶ οὐκ εὔπρηκτα κέλευθα·</l>
<l n="64">οὔτε γὰρ εἰσορόωσιν ἀπόπροθεν οὔτε θάλασσαν</l>
<l n="65">πᾶσαν ἐπιστείχουσι βαρυνόμενοι μελέεσσιν </l>
<l n="66">ἠλιβάτοις, μάλα δʼ ὀψὲ κυλινδόμενοι φορέονται.</l>
<l n="67">τοὔνεκα καὶ πάντεσσιν ὁμόστολος ἔρχεται ἰχθὺς</l>
<l n="68">φαιὸς ἰδεῖν δολιχός τε δέμας, λεπτὴ δέ οἱ οὐρή,</l>
<l n="69">ἔξοχος ὃς προπάροιθεν ἁλὸς πόρον ἡγεμονεύει</l>
<l n="70">σημαίνων· τῷ καί μιν ἐφήμισαν Ἡγητῆρα. </l>
<l n="71">κήτει δʼ ἐκπάγλως κεχαρισμένος ἐστὶν ἑταῖρος</l>
<l n="72">πομπός τε φρουρός τε· φέρει δέ μιν ᾗ κʼ ἐθέλῃσι</l>
<l n="73">ῥηϊδίως· κείνῳ γὰρ ἐφέσπεται ἰχθύϊ μούνῳ</l>
<l n="74">πιστῷ πιστὸν ἔχων αἰεὶ νόον· ἐγγύθι δʼ αὐτοῦ</l>
<l n="75">στρωφᾶται, τανύει δὲ παρασχεδὸν ὀφθαλμοῖσιν </l>
<l n="76">οὐρήν, ἥ οἱ ἕκαστα πιφαύσκεται, εἴτε τινʼ ἄγρην</l>
<l n="77">ἐστὶν ἑλεῖν, εἴτʼ οὖν τι κορύσσεται ἐγγύθι πῆμα,</l>
<pb xml:id="p.466"/>
<l n="78">εἴτʼ ὀλίγη πόντοιο πέλει χύσις, ἣν ἀλεείνειν</l>
<l n="79">βέλτερον· αὐδήεσσα δʼ ὅπως ἐνδείκνυται οὐρὴ</l>
<l n="80">πάντα μάλʼ ἀτρεκέως· τὸ δὲ πείθεται ὕδατος ἄχθος· </l>
<l n="81">κεῖνος γὰρ πρόμαχός τε καὶ οὔατα καὶ φάος ἰχθὺς</l>
<l n="82">θηρὶ πέλει· κείνῳ δʼ ἀΐει, κείνῳ δὲ δέδορκεν,</l>
<l n="83">ἡνίʼ ἐπιτρέψας σφετέρου βιότοιο φυλάσσειν.</l>
<l n="84">ὡς δὲ πάϊς γενετῆρα παλαίτερον ἀμφαγαπάζει,</l>
<l n="85">φροντίσι γηροκόμοισιν ἀπὸ θρεπτήρια τίνων, </l>
<l n="86">τὸν δʼ ἤδη μελέεσσι καὶ ὄμμασιν ἀδρανέοντα</l>
<l n="87">ἐνδυκέως μεθέπων προσπτύσσεται, ἔν τε κελεύθοις</l>
<l n="88">χεῖρʼ ὀρέγων καί πᾶσιν ἐν ἔργμασιν αὐτὸς ἀμύνων·</l>
<l n="89">πατρὶ δὲ γηράσκοντι νέον σθένος υἷες ἔασιν·</l>
<l n="90">ὣς κεῖνος φιλότητι περιπτύσσει δάκος ἅλμης </l>
<l n="91">ἰχθύς, ἠΰτε νῆα νέμων οἴηκι χαλινῷ.</l>
<l n="92">ἦ πού οἱ γενεῆς πρώτης ἄπο σύμφυτον αἷμα</l>
<l n="93">ἔλλαχεν, ἠέ μιν αὐτὸς ἑλὼν ἑταρίσσατο θυμῷ.</l>
<l n="94">ὥς οὔτʼ ἠνορίης οὔτʼ εἴδεος ἔπλετʼ ὄνειαρ</l>
<l n="95">τόσσον, ὅσον πραπίδων· ἀλκὴ δʼ ἀνεμώλιος ἄφρων· </l>
<l n="96">καί τε μέγα βριάοντα κατέσβεσεν ἠδʼ ἐσάωσε</l>
<l n="97">βαιὸς ἀνὴρ εὔμητις· ἐπεὶ καὶ κῆτος ἄαπτον</l>
<l n="98">ἀπλάτων μελέων ὀλίγον προτιβάλλεται ἰχθύν.</l>
<l n="99">τοὔνεκά τις πάμπρωτον ἕλοι σκοπὸν Ἡγητῆρα</l>
<pb xml:id="p.468"/>
<l n="100">κεῖνον, ὑπʼ ἀγκίστροιο βίῃ καὶ δαιτὶ δολώσας· </l>
<l n="101">οὐ γάρ κε ζώοντος ἐπιβρίσας δαμάσαιο</l>
<l n="102">κνώδαλον, οἰχομένου δὲ θοώτερος ἔσσετʼ ὄλεθρος.</l>
<l n="103">οὐ γὰρ ἔτʼ οὔθʼ ἅλμης ἰοειδέος οἶδε κέλευθα</l>
<l n="104">ἀτρεκέως, οὐ πῆμα παρασχεδὸν ἐξαλέασθαι,</l>
<l n="105">ἀλλʼ αὔτως, ἅτε φορτὶς ὀλωλότος ἰθυντῆρος, </l>
<l n="106">πλάζεται ἀπροφύλακτον, ἀμήχανον, ᾗ κεν ἄγῃσι</l>
<l n="107">γλαυκὸν ὕδωρ, σκοτίοις δὲ καὶ ἀφράστοισι πόροισιν</l>
<l n="108">ἐμφέρεται, χηρωθὲν ἀρηγόνος ἡνιόχοιο.</l>
<l n="109">πολλάκι καὶ πέτρῃσι καὶ ἠϊόνεσσιν ἔκελσε</l>
<l n="110">πλαζόμενον· τοίη οἱ ἐπʼ ὄμμασι πέπταται ἀχλύς. </l>
<l n="111">δή ῥα τότʼ ὀτρηροῖσι νοήμασιν ἐς πόνον ἄγρης</l>
<l n="112">ἰχθυβόλοι σπεύδουσιν, ἐπευξάμενοι μακάρεσσι</l>
<l n="113">κητοφόνοις ἀλεγεινὸν ἑλεῖν τέρας Ἀμφιτρίτης.</l>
<l n="114">ὡς δʼ ὅτε δυσμενέων βριαρὸς λόχος ἀντιβίοισι</l>
<l n="115">λάθριος ἐμπελάσῃ, μεσάτην ἐπὶ νύκτα δοκεύσας, </l>
<l n="116">εὕδοντας δʼ ἐκίχησε φυλακτῆρας πρὸ πυλάων,</l>
<l n="117">Ἄρεος εὐμενέοντος, ἐνιπλήξας δʼ ἐδάμασσεν·</l>
<l n="118">ἔνθεν ἔπειτʼ ἄκρην τε πόλιν καὶ τύρσιν ἐπʼ αὐτὴν</l>
<l n="119">θαρσαλέοι σπεύδουσι, πυρὸς βέλος, ἄστεος ἄτην,</l>
<l n="120">δαλὸν ἐϋδμήτων μεγάρων ῥαιστῆρα φέροντες· </l>
<l n="121">ὣς τότε θαρσαλέως ἁλιεὺς στρατὸς ἐγκονέουσιν</l>
<l n="122">ἄφρακτον μετὰ θῆρα, πεφασμένου ἰθυντῆρος·</l>
<l n="123">τοῦ δʼ ἤτοι πρῶτον μὲν ἐνὶ φρεσὶ τεκμαίρονται</l>
<l n="124">ἄχθος ὅσον μέγεθός τε· τὰ δʼ ἔπλετο σήματα γυίων·</l>
<l n="125">εἰ μὲν γὰρ πόντοιο κυλινδόμενον μετὰ δίναις </l>
<l n="126">βαιὸν ὑπερτέλλοιτο ῥάχιν λοφιήν τε φαεῖνον</l>
<l n="127">ἄκρην, ἦ μέγα κεῖνο καὶ ἔξοχον· οὐδὲ γὰρ αὐτὴ</l>
<l n="128">ῥηϊδίως φορέει μιν ἀνοχλίζουσα θάλασσα·</l>
<l n="129">εἰ δέ τι καὶ νώτοιο φαείνεται, οὐ τόσον ἄχθος</l>
<pb xml:id="p.470"/>
<l n="130">ἀγγέλλει· κοῦφαι γὰρ ἀφαυροτέροισι κέλευθοι. </l>
<l n="131">τοῖσιν δʼ ὁρμιὴ μὲν ἐπασσυτέραις ἀραρυῖα</l>
<l n="132">θωμίγγων ξυνοχῇσι πολυστρεφέεσσι τέτυκται,</l>
<l n="133">ὅσσος τε πρότονος νηὸς πέλει οὔτε βαθείης</l>
<l n="134">οὔτʼ ὀλίγης· μῆκος δὲ τιταίνεται ἄρκιον ἄγρῃ·</l>
<l n="135">ἄγκιστρον δʼ εὐεργὲς ἐπημοιβαῖς κεχάρακται </l>
<l n="136">γλωχίνων προβολῇσιν ἀκαχμένον ἀμφοτέρωθεν,</l>
<l n="137">οἷον καὶ πέτρην ἑλέειν καὶ ῥωγάδα πεῖραι,</l>
<l n="138">τόσσον ἴτυν κρυερήν, ὅσσον περὶ χάσμα καλύψαι.</l>
<l n="139">δινωτὴ δʼ ἅλυσις περιβάλλεται ἄκρα κελαινοῦ</l>
<l n="140">ἀγκίστρου, στιβαρή, χαλκήλατος, ἥ κεν ὀδόντων </l>
<l n="141">λευγαλέην ἀνέχοιτο βίην καὶ χάσματος αἰχμάς·</l>
<l n="142">δεσμῷ δʼ ἐν μεσάτῳ τροχοειδέα κύκλα τέτυκται</l>
<l n="143">πυκνὰ παρʼ ἀλλήλοισιν, ἅ κεν στροφάλιγγας ἐρύκοι</l>
<l n="144">φοιταλέας, μηδʼ ἰθὺς ἀπορρήξειε σίδηρον</l>
<l n="145">αἱμάσσων, ὀλοῇσι περισπερχὴς ὀδύνῃσιν, </l>
<l n="146">ἀλλὰ περιστροφάδην πλαγκτὸν δρόμον εἱλίσσοιτο.</l>
<l n="147">δαῖτα δʼ ἐπʼ ἀγκίστρῳ δυστερπέα πορσύνουσι</l>
<l n="148">ταύρειον μέλαν ἧπαρ ἀπόκριτον ἠὲ καὶ ὦμὸν</l>
<l n="149">ταύρειον γενύεσσιν ἐοικότα δαινυμένοιο.</l>
<l n="150">πολλαὶ δʼ ἀγρευτῆρσιν ὁμόστολοι ὥστʼ ἐς Ἄρηα </l>
<l n="151">θήγονται κρατεραί τʼ ἀκίδες στιβαραί τε τρίαιναι,</l>
<l n="152">ἅρπαι, βουπλῆγές τε βαρύστομοι, ὅσσα τε τοῖα</l>
<l n="153">ἄκμοσι δυσκελάδοις ῥαιστήρια χαλκεύονται·</l>
<l n="154">ἐσσυμένως δʼ ἀκάτοισιν ἐϋσέλμοις ἐπιβάντες,</l>
<l n="155">σιγῇ νευστάζοντες ὅ τι χρέος ἀλλήλοισι, </l>
<l n="156">στέλλονται, κώπῃσι δʼ ὑπʼ εὐκήλοισι θάλασσαν</l>
<l n="157">ἀτρέμα λευκαίνουσι, φυλασσόμενοι μάλα δοῦπον,</l>
<l n="158">μή τι μάθοι μέγα κῆτος ἀλευόμενόν τε νέοιτο</l>
<l n="159">βυσσὸν ὑποβρυχίην, ἅλιον δέ κε μόχθου ἄροιντο.</l>
<l n="160">ἀλλʼ ὅτε οἱ πελάσωσιν ὁμαιχμήσωσί τʼ ἀέθλῳ, </l>
<l n="161">δὴ τότε θαρσαλέως πρώρης ἄπο θηρὶ πελώρῳ</l>
<pb xml:id="p.472"/>
<l n="162">πῆμα δόλου προὔθηκαν· ὁ δʼ ὡς ἴδε δαῖτα βαρεῖαν,</l>
<l n="163">ἆλτο καὶ οὐκ ἀμέλησεν ἀναιδέϊ γαστρὶ πιθήσας·</l>
<l n="164">μάρψε δʼ ἐπιθύσας γναμπτὸν μόρον, αὐτίκα δʼ εἴσω</l>
<l n="165">ἄγκιστρον κατέδυ τεθοωμένον εὐρέϊ λαιμῷ, </l>
<l n="166">ἐν δʼ ἐπάγη γλωχῖσιν· ὁ δʼ ἕλκεϊ θυμὸν ὀρινθεὶς</l>
<l n="167">πρῶτα μὲν ἀσχαλόων ὀλοὴν γένυν ἀντία πάλλει,</l>
<l n="168">χαλκείην θώμιγγα διαρραῖσαι μενεαίνων·</l>
<l n="169">ἀλλʼ ἄρα οἱ κενεὸς τέταται πόνος· ἔνθεν ἔπειτα</l>
<l n="170">σπερχόμενος φλογέῃσιν ἐποχθίζων ὀδύνῃσι </l>
<l n="171">δύεται ἐν κόλποισιν ὑποβρυχίοισι θαλάσσης·</l>
<l n="172">τῷ δὲ τάχʼ ἀσπαλιῆες ἐπιτρωπῶσιν ἅπασαν</l>
<l n="173">ὁρμιήν· οὐ μὲν γὰρ ἔνι σθένος ἀνθρώποισιν</l>
<l n="174">ὅσσον τʼ αὖ ἐρύσαι καὶ ἀναινόμενον δαμάσασθαι</l>
<l n="175">βριθὺ πέλωρ· ῥέα γάρ σφε σὺν αὐτοῖς σέλμασι νηῶν </l>
<l n="176">ἑλκύσει ποτὶ βυσσόν, ὅθʼ ὁρμήσειε φέρεσθαι.</l>
<l n="177">οἱ δέ οἱ ὁρμιῇ προσαρηρότας εὐρέας ἀσκοὺς</l>
<l n="178">πνοιῆς ἀνδρομέης πεπληθότας εὐθὺς ἐς ὕδωρ</l>
<l n="179">δυομένῳ πέμπουσιν· ὁ δʼ ὀχθίζων ὀδύνῃσι</l>
<l n="180">ῥινῶν οὐκ ἀλέγει, κατὰ δʼ ἔσπασεν οὐκ ἐθέλοντας </l>
<l n="181">ῥηϊδίως ἄκροιο λιλαιομένους ἁλὸς ἀφροῦ.</l>
<l n="182">ἀλλʼ ὁπότʼ ἐς δάπεδον πελάσῃ μεμογηότι θυμῷ,</l>
<l n="183">στῆ ῥα μέγʼ ἀφριόων, τετιημένος· ὡς δέ τις ἵππος</l>
<l n="184">ἱδρῶτʼ ἐξανύσας καματώδεα τέρματος ἄκρου</l>
<l n="185">ἀφρῷ ὑφʼ αἱματόεντι γένυν σκολιοῖσι χαλινοῖς </l>
<l n="186">ἐμπρίει, θερμὸν δὲ διὰ στόμα κίδναται ἆσθμα,</l>
<pb xml:id="p.474"/>
<l n="187">ὣς ὁ μέγʼ ἀσθμαίνων ἀμπαύεται, οὐδέ οἱ ἀσκοὶ</l>
<l n="188">μίμνειν ἱεμένῳ περ ἐπιτρωπῶσιν ἔνερθεν,</l>
<l n="189">αἶψα δʼ ἄνω σπεύδουσι καὶ ἔξαλοι ἀΐσσουσι</l>
<l n="190">πνοιῇ ἀειρόμενοι· τῷ δʼ ἵσταται ἄλλος ἄεθλος. </l>
<l n="191">ἔνθʼ ἤτοι πρῶτον μὲν ἐπαΐσσει γενύεσσι</l>
<l n="192">ῥιπὴν μαψιδίην, λελιημένος αὖ ἐρύοντα</l>
<l n="193">δέρματʼ ἀμύνεσθαι· τὰ δʼ ἀνίπταται οὐδέ ἑ μίμνει,</l>
<l n="194">φεύγει δὲ ζωοῖσιν ἀλευομένοισιν ὁμοῖα·</l>
<l n="195">αὐτὰρ ὅ γʼ ἀσχαλόων μυχάτην πάλιν ἵεται ἅλμην, </l>
<l n="196">πολλὰς δὲ στροφάλιγγας ἑλίσσεται, ἄλλοτʼ ἀνάγκῃ,</l>
<l n="197">ἄλλοθʼ ἑκών, ἕλκων τε καὶ ἑλκόμενος παλίνορσος.</l>
<l n="198">ὡς δʼ ὅτε δουροτόμοι ξυνὸν πόνον ἀθλεύωσι</l>
<l n="199">πρίονος ἐγκονέοντες, ὅτε τρόπιν ἠέ τινʼ ἄλλην</l>
<l n="200">χρειὼ πλωτήρεσσιν ἐπισπεύδουσι τελέσσαι, </l>
<l n="201">ἄμφω δὲ τρηχεῖαν ἐρειδομένοιο σιδήρου</l>
<l n="202">ἀλκὴν αὖ ἐρύουσι καὶ οὔποτε ταρσὸς ὀδόντων</l>
<l n="203">τέτραπται μίαν οἶμον, ἐπειγόμενος δʼ ἑκάτερθεν</l>
<l n="204">κλάζει τε πρίει τε καὶ ἔμπαλιν ἕλκεται αἰεί,</l>
<l n="205">τοῖον καὶ ῥινοῖσι πέλει καὶ θηρὶ δαφοινῷ </l>
<l n="206">νεῖκος ἀνελκομένῳ τε βιαζομένοις θʼ ἑτέρωθεν.</l>
<l n="207">πολλὴν δʼ αἱματόεσσαν ὑπεὶρ ἁλὸς ἔπτυσεν ἄχνην</l>
<l n="208">παφλάζων ὀδύνῃσιν, ὑποβρύχιον δὲ μέμυκε</l>
<l n="209">μαινομένου φύσημα, περιστένεται δέ οἱ ὕδωρ</l>
<l n="210">ἀμβολάδην· φαίης κεν ὑπʼ οἴδμασι πᾶσαν ἀϋτμὴν </l>
<l n="211">κευθομένην Βορέαο δυσαέος αὐλίζεσθαι.</l>
<l n="212">τόσσον ἀνασθμαίνει λάβρον μένος, ἀμφί δὲ πυκναὶ</l>
<l n="213">δίναις οἰδαλέῃσιν ἑλισσόμεναι στροφάλιγγες</l>
<l n="214">οἴδματα κοιλαίνουσι διϊσταμένοιο πόροιο.</l>
<pb xml:id="p.476"/>
<l n="215">οἶον δʼ Ἰονίοιο παρὰ στόμα καὶ κελάδοντος </l>
<l n="216">Τυρσηνοῦ πόντοιο μέση πορθμοῖο διαρρὼξ</l>
<l n="217">εἰλεῖται, λάβροισιν ὑπ᾽ ἄσθμασι Τυφάωνος</l>
<l n="218">μαινομένη, δειναὶ δὲ τιταινόμεναι στροφάλιγγες</l>
<l n="219">κῦμα θοὸν κάμπτουσι, περιστρέφεται δὲ κελαινὴ</l>
<l n="220">ἑλκομένη δίνῃσι παλιρροίβδοισι Χάρυβδις, </l>
<l n="221">ὣς τότε κητείοισιν ὑπʼ ἄσθμασι χῶρος ἁπάντῃ</l>
<l n="222">ξαινόμενος βέμβικας ἑλίσσεται Ἀμφιτρίτης.</l>
<l n="223">ἔνθα τις ἰχθυβόλων γλαφυρὸν σκάφος ὠκὺς ἐρέσσων</l>
<l n="224">ἐς χέρσον κατάγοιτο καὶ ἀκταίης ἀπὸ πέτρης</l>
<l n="225">ὁρμιὴν ἅψαιτο καὶ αὐτίκα νοστήσειε, </l>
<l n="226">πρυμναίοις ἅτε νῆα κατοχμάσσας ὑπὸ δεσμοῖς.</l>
<l n="227">τὸν δʼ ὅτε παιφάσσοντα λάβῃ κόρος, ἐκ δʼ ὀδυνάων</l>
<l n="228">θὴρ ὀλοὸς μεθύῃ, καμάτῳ δέ οἱ ἄγριον ἦτορ</l>
<l n="229">κλίνηται, ῥέψῃ δὲ μόρου στυγεροῖο τάλαντα,</l>
<l n="230">ἀσκὸς μὲν πρώτιστος ἀνέδραμε πείρατα νίκης </l>
<l n="231">ἀγγέλλων, μέγα δʼ ἦτορ ἐν ἀγρευτῆρσιν ἄειρεν.</l>
<l n="232">οἶον δʼ ἀλγινόεντος ἀνερχόμενον πολέμοιο</l>
<l n="233">κήρυκʼ ἀργυφέοισιν ἐν εἵμασιν ἠδὲ προσώπῳ</l>
<l n="234">φαιδρῷ καγχαλόωντες ἑοὶ μεθέπουσιν ἑταῖροι,</l>
<l n="235">αἴσιον ἀγγελίην ποτιδεγμένοι αὐτίκʼ ἀκοῦσαι, </l>
<l n="236">ὣς οἱ καγχαλόωσιν ἐσαθρήσαντες ἔνερθε</l>
<l n="237">ῥινὸν ἀνερχομένην εὐάγγελον· αὐτίκα δʼ ἄλλοι</l>
<pb xml:id="p.478"/>
<l n="238">ἀσκοὶ ἐπαντέλλουσι καὶ ἀνδύνουσι θαλάσσης,</l>
<l n="239">βριθὺ πέλωρ σύροντες· ὁ δʼ ἕλκεται οὐλόμενος θὴρ</l>
<l n="240">οὐκ ἐθέλων, μόχθῳ τε καὶ ἕλκεϊ θυμὸν ἀλύων. </l>
<l n="241">ἔνθα τότʼ ἰχθυβόλων θράσος ἔγρεται, ἄγχι δὲ νῆας</l>
<l n="242">εὐκώπους ἐλόωσιν ἐπειγομένοισιν ἐρετμοῖς·</l>
<l n="243">πολλὴ δὲ σμαραγή, πολλὴ δʼ ἀνὰ πόντον ἀϋτὴ</l>
<l n="244">σπερχομένων τέτρηχε καὶ ἀλλήλους ἐς ἄεθλον</l>
<l n="245">κεκλομένων· φαίης κεν ἐνύαλιον πόνον ἀνδρῶν </l>
<l n="246">δέρκεσθαι· τοίη γὰρ ἐνὶ φρεσὶν ἵσταται ἀλκή,</l>
<l n="247">τόσσος δὲ φλοῖσβός τε καὶ ἵμερος ἰωχμοῖο.</l>
<l n="248">τῶν μέν τις καὶ τῆλε δυσηχέα δοῦπον ἀκούσας</l>
<l n="249">αἰπόλος ἤ βαθύμαλλον ἐν ἄγκεσι πῶϋ κομίζων,</l>
<l n="250">ἢ δρυτόμος πεύκης ὀλετήρ ἢ θῆρας ἐναίρων </l>
<l n="251">θαμβήσας πόντου τε καὶ ᾐόνος ἐγγὺς ἱκάνει,</l>
<l n="252">στὰς δὲ κατὰ προβλῆτος ὑπερφίαλον πόνον ἀνδρῶν</l>
<l n="253">φυλόπιδος βυθίης θηήσατο καὶ τέλος ἄγρης</l>
<l n="254">εὐπάγλου· τοὺς δʼ ὑγρὸς Ἄρης ἄσβεστος ὀρίνει.</l>
<l n="255">ἔνθʼ ὁ μὲν ἐν παλάμῃσι τανυγλώχινα τρίαιναν </l>
<l n="256">πάλλει, ὁ δʼ ὀξείης ἀκίδος βέλος, οἱ δὲ φέρουσιν</l>
<l n="257">εὐκαμπῆ δρεπάνην, ὁ δέ τις βουπλῆγα τιταίνει</l>
<l n="258">ἀμφιτόμον· πᾶσιν δὲ πόνος, πᾶσιν δὲ σιδήρου</l>
<l n="259">χεῖρας ἐφοπλίζει βριαρὴ γένυς, ἄγχι δὲ θῆρα</l>
<l n="260">βάλλουσʼ, οὐτάζουσι, καταΐγδην ἐλόωντες. </l>
<l n="261">αὐτὰρ ὅ γʼ ἠνορέης μὲν ὑπερφιάλοιο λέλησται,</l>
<l n="262">οὐδʼ ἔτʼ ἔχει γενύεσσι καὶ ἱέμενός περ ἐρύκειν</l>
<l n="263">νῆας ἐπεσσυμένας, πτερύγων δʼ ὑπεραχθέϊ ῥιπῇ</l>
<l n="264">ἄκρῃ τʼ ἀλκαίῃ βύθιον διὰ κῦμα λαχαίνων</l>
<l n="265">ἔμπαλιν ἐς πρύμνας ὠθεῖ νέας, ἔργα δʼ ἐρετμῶν </l>
<l n="266">ἀνδρῶν τʼ ἠνορέην γνάμπτει πάλιν, ἠΰτʼ ἀήτης</l>
<l n="267">ἀντίβιος πρώρῃσιν ἐναντία κῦμα κυλίνδων·</l>
<l n="268">τῶν δʼ ἐνοπὴ κέκληγεν ἐφιεμένων πονέεσθαι,</l>
<l n="269">κῦμα δʼ ἅπαν λύθροιο φορύσσεται ἐκχυμένοιο</l>
<pb xml:id="p.480"/>
<l n="270">ὠτειλαῖς ὀλοῇσι· τὸ δὲ ζέει ἄπλετον ὕδωρ </l>
<l n="271">αἵματι κητείῳ, γλαυκὴ δʼ ἐρυθαίνεται ἃλμη.</l>
<l n="272">ὡς δʼ ὅτε χειμερίοιο κατερχομένου ποταμοῖο</l>
<l n="273">κόλπον ἐς οἰδματόεντα λόφων ἀπὸ μιλτοκαρήνων</l>
<l n="274">ἰλὺς αἱματόεσσα κυλίνδεται ὕδατος ὁρμῇ,</l>
<l n="275">κιρναμένη δίνῃσιν· ἑκὰς δʼ ἐρυθαίνεται ὕδωρ </l>
<l n="276">ξανθῆς ἐκ κονίης, λύθρος δʼ ἔχει ὥστε θάλασσαν,</l>
<l n="277">ὣς τότε κητείοιο πόρος λύθροιο πέφυρται</l>
<l n="278">φοίνιος ἐν προχοῇσι δαϊζομένου βελέεσσιν.</l>
<l n="279">ἐν δέ οἱ ὠτειλῇσιν ἀφυσσάμενοι ῥόον ἄντλου</l>
<l n="280">πευκεδανὸν στάζουσʼ· ἡ δʼ ἕλκεσι μισγομένη ἃλς </l>
<l n="281">ἠΰτε πυρκαϊὴ ὀλοώτατον ἧψεν ὄλεθρον.</l>
<l n="282">ὡς δὲ Διὸς μάστιγι βαλεῖ τρόπιν αἰθέριον πῦρ</l>
<l n="283">πόντου ἀμειβομένην, νέμεται δέ μιν αἰθαλόεσσα</l>
<l n="284">ῥιπή, τὴν δʼ ἔτι μᾶλλον ἐποτρύνουσα κορύσσει</l>
<l n="285">μισγομένη δίοισιν ὁμοῦ πυρσοῖσι θάλασσα, </l>
<l n="286">ὣς κείνου χαλεπάς τε βολὰς ὀδύνας τε κορύσσει</l>
<l n="287">ἄντλου πυθομένοιο δυσαέος ἄγριον ὕδωρ.</l>
<l n="288">ἀλλʼ ὅτε μιν δμηθέντα πολυτμήτοις ὀδύνῃσιν</l>
<l n="289">ἤδη λευγαλέοιο παρὰ προθύροις θανάτοιο</l>
<l n="290">μοῖρα φέρῃ, τότε δή μιν ἀναψάμενοι ποτὶ χέρσον </l>
<l n="291">γηθόσυνοι σύρουσιν· ὁ δʼ ἕλκεται οὐκ ἐθέλων περ,</l>
<l n="292">πολλῇσι γλωχῖσι πεπαρμένος ἠΰτε γόμφοις,</l>
<l n="293">νευστάζων ὀλοοῖο μόρου τέλος οἰνοβαρείων·</l>
<l n="294">οἱ δὲ μέγαν νίκης παιήονα κυδαίνοντες,</l>
<l n="295">εἰρεσίῃ σπέρχοντες ἐπικλάζουσι θαλάσσῃ </l>
<l n="296">ὀξὺν ἐπειγομέναις ἐλάταις νόμον ἀείδοντες.</l>
<l n="297">ὡς δʼ ὁπότʼ εἰναλίοιο διακρινθέντος Ἄρηος</l>
<l n="298">νῆας ἀναψάμενοι νηῶν ἐπιβήτορας ἄνδρας</l>
<l n="299">δυσμενέας ποτὶ χέρσον ἐπειγόμενοι κατάγωσι</l>
<pb xml:id="p.482"/>
<l n="300">γηθόσυνοι, νίκης δὲ διαπρύσιον βοόωσι </l>
<l n="301">ναυμάχον εἰρεσίης<note resp="ed" place="unspecified" anchored="true"><foreign xml:lang="lat">v. l.</foreign> εἰρεσίῃς.</note> παιήονα· τοὶ δʼ ἀέκοντες</l>
<l n="302">ἀχνύμενοι δηΐοισιν ἀναγκαίῃ ξυνέπονται,</l>
<l n="303">ὣς οἵ γʼ αἰνοπέλωρον ἀναψάμενοι δάκος ἅλμης</l>
<l n="304">γηθόσυνοι κατάγουσιν ἐπʼ ᾐόνας· ἀλλʼ ὅτε χέρσῳ</l>
<l n="305">ἐμπελάσῃ, τότε δή μιν ἐτήτυμος ὦρσεν ὄλεθρος </l>
<l n="306">λοίσθιος ἀσπαίρει τε διαξαίνει τε θάλασσαν</l>
<l n="307">σμερδαλέαις πτερύγεσσιν, ἅτʼ εὐτύκτῳ περὶ βωμῷ</l>
<l n="308">ὄρνις ἑλισσομένη θανάτου στροφάλιγγι κελαινῇ,</l>
<l n="309">δύσμορος· ἦ μάλα πολλὰ λιλαίεται οἴδμαθʼ ἱκέσθαι,</l>
<l n="310">ἀλλά οἱ ἠνορέης λέλυται σθένος, οὐδέ τι γυῖα </l>
<l n="311">πείθεται, ἐς χέρσον δὲ καθέλκεται αἰνὸν ἀΐσθων,</l>
<l n="312">φορτὶς ὅπως εὐρεῖα πολύζυγος, ἥν τε θαλάσσης</l>
<l n="313">ἀνέρες ἐξερύουσιν ἐπὶ τραφερὴν ἀνάγοντες</l>
<l n="314">χείματος ἱσταμένοιο μεταπνεῦσαι καμάτοιο</l>
<l n="315">ποντοπόρου· βριθὺς δὲ πόνος ναύτῃσι μέμηλεν· </l>
<l n="316">ὣς οἵ γʼ ὀβριμόγυιον ἐπὶ χθόνα κῆτος ἄγουσι·</l>
<l n="317">πλῆσεν δʼ ᾐόνα πᾶσαν ὑπʼ ἀπλάτοις μελέεσσι</l>
<l n="318">κεκλιμένοις, τέταται δὲ νέκυς ῥίγιστος ἰδέσθαι.</l>
<l n="319">τοῦ μέν τις φθιμένοιο καὶ ἐν χθονὶ πεπταμένοιο</l>
<l n="320">εἰσέτι δειμαίνει πελάσαι δυσδερκέϊ νεκρῷ </l>
<l n="321">ταρβεῖ τʼ οὐκέτʼ ἐόντα καὶ οἰχομένοιό περ ἔμπης</l>
<l n="322">πεφρικὼς αὐτοῖσιν ἐνὶ γναθμοῖσιν ὀδόντας.</l>
<l n="323">ὀψὲ δὲ θαρσήσαντες ἀολλέες ἀμφαγέρονται,</l>
<l n="324">θάμβεϊ παπταίνοντες ἐρείπιον ὠμηστῆρος.</l>
<l n="325">ἔνθʼ οἱ μὲν γενύων ὀλοὰς στίχας ἠγάσσαντο, </l>
<l n="326">δεινοὺς χαυλιόδοντας, ἀναιδέας, ἠΰτʼ ἄκοντας</l>
<pb xml:id="p.484"/>
<l n="327">τριστοιχεὶ πεφυῶτας ἐπασσυτέρῃσιν ἀκωκαῖς·</l>
<l n="328">ἄλλοι δʼ ὠτειλὰς πολυδηρίτοιο πελώρου</l>
<l n="329">χαλκοτόρους ἀφόωσιν· ὁ δʼ ὀξύπρωρον ἄκανθαν</l>
<l n="330">θηεῖται σμερδνοῖσιν ἀνισταμένην σκολόπεσσιν· </l>
<l n="331">ἄλλοι δʼ ἀλκαίην, ἕτεροι πολυχανδέα νηδὺν</l>
<l n="332">καὶ κεφαλὴν ἀπέλεθρον ὁρώμενοι ἠγάσσαντο.</l>
<l n="333">καί τις ἀνὴρ ὁρόων βλοσυρὸν δάκος Ἀμφιτρίτης</l>
<l n="334">ἤθεσιν ἐν τραφεροῖσι πολὺ πλέον ἠὲ νέεσσι</l>
<l n="335">δηθύνων ἑτάροισι μετέννεπεν ἐγγὺς ἐοῦσι· </l>
<l n="336">Γαῖα, φίλη θρέπτειρα, σὺ μὲν τέκες ἠδʼ ἐκόμισσας</l>
<l n="337">φορβῇ χερσαίῃ· κόλποις δʼ ἐνὶ σεῖο θάνοιμι,</l>
<l n="338">ἦμαρ ὅτʼ ἀντήσειε τὸ μόρσιμον· ἔργα δὲ πόντου</l>
<l n="339">εὐμενέοι, χέρσῳ δὲ Ποσειδάωνα σέβοιμι·</l>
<l n="340">μηδέ μʼ ἐν ἀργαλέοις ὀλίγον δόρυ κύμασι πέμποί, </l>
<l n="341">μηδʼ ἀνέμους νεφέλας τε κατʼ ἠέρα παπταίνοιμι·</l>
<l n="342">οὐ γὰρ ἁλὸς ῥοθίων τόσσος φόβος οὐδʼ ἀλεγεινῆς</l>
<l n="343">ἀνδράσι ναυτιλίης καὶ ὀϊζύος ἣν μογέουσιν,</l>
<l n="344">αἰεὶ δυσκελάδοισι συνιππεύοντες ἀέλλαις,</l>
<l n="345">οὐδʼ ἅλις ὀλλυμένοις διερὸς μόρος, ἀλλʼ ἔτι τοίους </l>
<l n="346">δαιτυμόνας μίμνουσιν, ἀτυμβεύτου δὲ τάφοιο</l>
<l n="347">θηρείου λαιμοῖο μυχοὺς πλήσαντο τυχόντες·</l>
<pb xml:id="p.486"/>
<l n="348">δειμαίνω τοίων ἀχέων τροφόν· ἀλλά, θάλασσα,</l>
<l n="349">χαῖρέ μοι ἐκ γαίης, ἕκαθεν δʼ ἐμοὶ ἤπιος εἴης.</l>
<l n="350">κήτεα μὲν τοίοισιν ἐδῃώσαντο πόνοισιν </l>
<l n="351">ὅσσα δέμας προβέβηκεν ὑπερφυές, ἄχθεα πόντου.</l>
<l n="352">ὅσσα δὲ βαιοτέρων μελέων λάχε, τοῖσι καὶ ἄγρη</l>
<l n="353">βαιοτέρη, θήρεσσι δʼ ἐοικότα τεύχε᾽ ἔασι,</l>
<l n="354">μείονες ὁρμιαί, μείων γένυς ἀγκίστροιο,</l>
<l n="355">φορβὴ παυροτέρη, γενύων δόλος, ἀντὶ δὲ ῥινῶν </l>
<l n="356">αἰγοδόρων ἁψῖδες ἀναπτόμεναι κολοκύντης</l>
<l n="357">ἀζαλέης θήρειον ἄνω δέμας αὖ ἐρύουσι.</l>
<l n="358">Λάμνης δὲ σκύμνοισιν ὅτʼ ἀντήσωσʼ ἁλιῆες,</l>
<l n="359">πολλάκι καὶ τροπὸν αὐτόν, ἐπαρτέα δεσμὸν ἐρετμοῦ,</l>
<pb xml:id="p.488"/>
<l n="360">λυσάμενοι προὔτειναν ἐν οἴδμασιν· ἡ δʼ ἐσιδοῦσα </l>
<l n="361">ἔσσυτο καὶ γενύων προΐει μένος, αἶψα δὲ σειρῇ</l>
<l n="362">ἐνσχόμενοι μίμνουσιν ἅτʼ ἐν δεσμοῖσιν ὀδόντες</l>
<l n="363">ἀγκύλοι· ἔνθεν ἔπειτα πόνος ῥήϊστος ὀλέσσαι</l>
<l n="364">λάμνην τριγλώχινος ὑπὸ ῥιπῇσι σιδήρου.</l>
<l n="365">ἔξοχα δʼ ἐχθοδοποῖς ἐνὶ κήτεσι μαργαίνουσι </l>
<l n="366">λαιμῷ λαβροσύνῃ τε κυνῶν ὑπέροπλα γένεθλα·</l>
<l n="367">ἔξοχα δʼ ὑβρισταὶ καὶ ἀγήνορες, οὐδέ κεν ἄν τι</l>
<l n="368">ἀντόμενοι τρέσσειαν, ἀναιδείην ἀχάλινον</l>
<l n="369">αἰεὶ κυμαίνουσαν ἐπὶ φρεσὶ λύσσαν ἔχοντες·</l>
<l n="370">πολλάκι δʼ ἰχθυβόλοισι καὶ ἐς λίνον ἀΐξαντες </l>
<l n="371">κύρτοις τʼ ἐμπελάσαντες ἐδηλήσανθʼ ἁλιεῦσιν</l>
<l n="372">ἄγρην ἰχθυόεσσαν, ἑὴν φρένα πιαίνοντες.</l>
<l n="373">τοὺς δέ τις ἀσπαλιεὺς δεδοκημένος ἰχθύσιν αὐτοῖς,</l>
<l n="374">πείρας ἀγκίστρῳ, μενοεικέα ληΐδα θήρης,</l>
<l n="375">ῥηϊδίως ἐρύσει περὶ γαστέρα μαιμώοντας. </l>
<l n="376">Φώκῃ δʼ οὐκ ἄγκιστρα τετεύχαται οὔτε τις αἰχμὴ</l>
<l n="377">τρίγλυφος ἥ κεν ἕλοι κείνης δέμας· ἔξοχα γάρ μιν</l>
<l n="378">ῥινὸς ὑπὲρ μελέων στερεὴ λάχεν, ὄβριμον ἕρκος·</l>
<l n="379">ἀλλʼ ὅτʼ ἐϋπλεκέεσσι λίνοις περικυκλώσωνται</l>
<l n="380">φώκην ἀσπαλιῆες ἐν ἰχθύσιν οὐκ ἐθέλοντες, </l>
<l n="381">δὴ τότε τοῖς κραιπνοί τε πόνοι σπουδή τε καθέλκειν</l>
<l n="382">δίκτυον ἐς ῥηγμῖνας, ἐπεὶ φώκην μεμαυῖαν</l>
<l n="383">οὐκ ἂν ἐρητύσειε καὶ εἰ μάλα πολλὰ παρείη</l>
<l n="384">δίκτυα, ῥηϊδίως δὲ βίῃ τʼ ὀνύχων θʼ ὑπʼ ἀκωκαῖς</l>
<l n="385">ῥήξει τʼ ἀΐξει τε καὶ ἔσσεται ἰχθύσιν ἄλκαρ </l>
<l n="386">εἰλομένοις, μέγα δʼ ἄλγος ἐνὶ φρεσὶν ἀσπαλιήων.</l>
<l n="387">ἀλλʼ ἤν μιν καθέλωσιν ὑποφθαδὸν ἐγγύθι γαίης,</l>
<l n="388">ἔνθα δὲ καὶ τριόδοντι καὶ ἰφθίμοις ῥοπάλοισι</l>
<l n="389">δούρασί τε στιβαροῖσι καταΐγδην ἐλόωντες</l>
<pb xml:id="p.490"/>
<l n="390">ἐς κροτάφους πέφνουσιν· ἐπεὶ φώκῃσιν ὄλεθρος </l>
<l n="391">ὀξύτατος κεφαλῆφιν ἱκάνεται οὐταμένῃσι.</l>
<l n="392">ναὶ μὴν καὶ χέλυες μάλα πολλάκις ἀντιόωσαι</l>
<l n="393">θήρην λωβήσαντο καὶ ἀνδράσι πῆμα γένοντο.</l>
<l n="394">τάων δʼ ἔπλετο μόχθος ἑλεῖν ῥήϊστος ἁπάντων</l>
<l n="395">ἀνέρι θαρσαλέῳ καὶ ἀταρβέα θυμὸν ἔχοντι· </l>
<l n="396">εἰ γάρ τις καταδὺς κραναὴν χέλυν ἐν ῥοθίοισιν</l>
<l n="397">ὕπτιον ἀνστρέψειεν ἐπʼ ὄστρακον, οὐκέτι κείνη</l>
<l n="398">πολλὰ καὶ ἱεμένη δύναται μόρον ἐξαλεείνειν·</l>
<l n="399">ὕψι δʼ ἀναπλώει κοῦφον πλόον ἀσπαίρουσα</l>
<l n="400">ποσσίν, ἁλὸς μεμαυῖα· γέλως δʼ ἔχει ἀγρευτῆρας. </l>
<l n="401">τὴν δʼ ὁτὲ μὲν θείνουσι σιδηρείῃσι βολῇσιν,</l>
<l n="402">ἄλλοτε δʼ ἐν βροχίδεσσιν ἀναψάμενοι μεθέπουσιν.</l>
<l n="403">ὡς δʼ ὅτε νηπίαχα φρονέων πάϊς οὐρεσίφοιτον</l>
<l n="404">ἀνστρέψῃ τρηχεῖαν ἑλὼν χέλυν, ἡ δʼ ἐπὶ νῶτα</l>
<l n="405">κεκλιμένη μάλα πολλὰ λιλαίεται οὖδας ἱκέσθαι, </l>
<l n="406">ῥικνὰ ποδῶν σείουσα καὶ ἀγκύλα γούνατα, μόχθῳ</l>
<l n="407">πυκνὸν ἐπασπαίρουσα, γέλως δʼ ἔχει ὅς κεν ἴδηται,</l>
<l n="408">ὣς κείνης ὁμόφυλον ἁλὸς δάκος ὕπτιον ἅλμῃ</l>
<l n="409">ἐμφέρεται λωβητὸν ὑπʼ ἀνδράσιν ἰχθυβόλοισι.</l>
<l n="410">πολλάκι δʼ ἐς τραφερὴν ἀνανίσσεται, ἐκ δὲ βολάων </l>
<pb xml:id="p.492"/>
<l n="411">ἠελίου φολίδας περιδαίεται, αὖα δὲ γυῖα</l>
<l n="412">ἐς πόντον φορέει, τὴν δʼ οὐκέτι καὶ μεμαυῖαν</l>
<l n="413">κῦμα μέλαν δέχεται, φορέει δέ μιν ἠδὲ κυλίνδει</l>
<l n="414">ὕψι μάλʼ ἱεμένην νεάτης ἁλός· οἱ δʼ ἐσιδόντες</l>
<l n="415">ἰχθυβόλοι μάλα ῥεῖα καὶ ἀσπασίως ἐδάμασσαν. </l>
<l n="416">
<lb rend="displayNum"/>δελφίνων δʼ ἄγρη μὲν ἀπότροπος, οὐδὲ θεοῖσι</l>
<l n="417">κεῖνος ἔτʼ ἐμπελάσειε θυτὴρ φίλος οὐδέ κε βωμῶν</l>
<l n="418">εὐαγέως ψαύσειεν, ὁμωροφίους δὲ μιαίνει,</l>
<l n="419">ὅς κεν ἑκὼν δελφῖσιν ἐπιφράσσηται ὄλεθρον.</l>
<l n="420">ἶσα γὰρ ἀνδρομέοισιν ἀπεχθαίρουσι φόνοισι </l>
<l n="421">δαίμονες εἰναλίων ὀλοὸν μόρον ἡγητήρων·</l>
<l n="422">ἶσα γὰρ ἀνθρώποισι νοήματα καὶ προπόλοισι</l>
<l n="423">Ζηνὸς ἁλιγδούποιο· τὸ καὶ φιλότητι γενέθλης</l>
<l n="424">κέχρηνται, μέγα δʼ εἰσὶ συνάρθμιοι ἀλλήλοισιν.</l>
<l n="425">ἤδη γὰρ δελφῖνες ἐνηέες ἀνδράσιν οἵην </l>
<l n="426">ἄγρην εὐθήρητον ἐπʼ ἰχθύσιν ὡπλίσσαντο</l>
<l n="427">νήσῳ ἐν Εὐβοίῃ μετὰ κύμασιν Αἰγαίοισιν·</l>
<l n="428">εὖτε γὰρ ἑσπερίης θήρης πόνον ἐγκονέωσιν</l>
<pb xml:id="p.494"/>
<l n="429">ἰχθυβόλοι, νεπόδεσσι πυρὸς φορέοντες ὁμοκλήν,</l>
<l n="430">ἴπνου χαλκείοιο θοὸν σέλας, οἱ δʼ ἐφέπονται </l>
<l n="431">δελφῖνες, σύνθηρον ἐπισπεύδοντες ὄλεθρον.</l>
<l n="432">ἔνθʼ οἱ μὲν τρομέοντες ἀποτροπάδην ἀλέονται</l>
<l n="433">ἰχθύες, οἱ δʼ ἔκτοσθεν ἐπαΐσσοντες ὁμαρτῆ</l>
<l n="434">δελφῖνες φοβέουσι καὶ ἱεμένους ἐπὶ βύσσαν</l>
<l n="435">τρωπᾶσθαι ποτὶ χέρσον ἀνάρσιον ἐξελόωσι, </l>
<l n="436">πυκνὸν ἐπιθρώσκοντες, ἅτʼ ἀνδράσι θηρητῆρσι</l>
<l n="437">θῆρα κύνες σεύοντες ἀμοιβαίῃς ὑλακῇσι.</l>
<l n="438">τοὺς δʼ ἀγχοῦ ποτὶ χέρσον ἀτυζομένους ἁλιῆες</l>
<l n="439">ῥηϊδίως βάλλουσιν ἐϋγλώχινι τριαίνῃ.</l>
<l n="440">τοῖσι δʼ ἄφυκτα κέλευθα, διορχεῦνται δʼ ἐνὶ πόντῳ, </l>
<l n="441">καὶ πυρὶ καὶ δελφῖσιν ἐλαυνόμενοι βασιλεῦσιν.</l>
<l n="442">ἀλλʼ ὁπόταν θήρης εὐαγρέος ἔργον ἄνηται,</l>
<pb xml:id="p.496"/>
<l n="443">δὴ τότʼ ἀπαιτίζουσι παρασχεδὸν ἐμπελάσαντες</l>
<l n="444">μισθὸν ὁμοφροσύνης, θήρης ἀποδάσμιον αἶσαν·</l>
<l n="445">οἱ δʼ οὐκ ἠνήναντο, πόρον δʼ εὐαγρέα μοῖραν </l>
<l n="446">ἀσπασίως· ἤν γάρ τις ὑπερφιάλως ἀλίτηται,</l>
<l n="447">οὐκέτι οἱ δελφῖνες ἀρηγόνες εἰσὶν ἐπʼ ἄγρην.</l>
<l n="448">καὶ μέν τις Λέσβοιο παλαίφατον ἔργον ἀοιδοῦ</l>
<l n="449">ἔκλυεν, ὡς δελφῖνος ὀχησάμενος περὶ νώτῳ</l>
<l n="450">κῦμα μέλαν περάασκε καθήμενος, ἄτρομος ἦτορ, </l>
<l n="451">ἀείδων, καὶ πότμον ὑπέκφυγε ληϊστήρων</l>
<l n="452">Ταιναρίῃ τʼ ἐπέλασσεν ἐπὶ προβολῇσι Λακώνων.</l>
<l n="453">καί πού τις Λίβυος κούρου πόθον οἶδεν ἀκούων,</l>
<l n="454">τοῦ ποτε ποιμαίνοντος ἐράσσατο θερμὸν ἔρωτα</l>
<l n="455">δελφίς, σὺν δʼ ἤθυρε παρʼ ᾐόσι, καὶ κελαδεινῇ </l>
<l n="456">τερπόμενος σύριγγι λιλαίετο πώεσιν αὐτοῖς</l>
<l n="457">μίσγεσθαι πόντον τε λιπεῖν ξυλόχους τʼ ἀφικέσθαι.</l>
<pb xml:id="p.498"/>
<l n="458">ἀλλʼ οὐδʼ ἠϊθέοιο πόθους ἐπὶ πᾶσα λέλησται</l>
<l n="459">Αἰολίς· οὔτι παλαιόν, ἐφʼ ἡμετέρῃ δὲ γενέθλῃ·</l>
<l n="460">δελφὶς ὥς ποτε παιδὸς ἐράσσατο νησαίοιο· </l>
<l n="461">νήσῳ δʼ ἐνναίεσκεν, ἀεὶ δʼ ἔχε ναύλοχον ὅρμον,</l>
<l n="462">ἀστὸς ὅπως, ἕταρον δὲ λιπεῖν ἠναίνετο θυμῷ,</l>
<l n="463">ἀλλʼ αὐτοῦ μίμναζε παρέστιος ἐξέτι τυτθοῦ,</l>
<l n="464">σκύμνος ἀεξηθείς, ὀλίγον βρέφος, ἤθεσι παιδὸς</l>
<l n="465">σύντροφος· ἀλλʼ ὅθʼ ἵκοντο τέλος γυιαλκέος ἥβης, </l>
<l n="466">καί ῥʼ ὁ μὲν ἠϊθέοισι μετέπρεπεν, αὐτὰρ ὁ πόντῳ</l>
<l n="467">ὠκύτατος δελφὶς ἑτέρων προφερέστατος ἦεν,</l>
<l n="468">δή ῥα τότʼ ἔκπαγλόν τε καὶ οὐ φατὸν οὐδʼ ἐπίελπτον</l>
<l n="469">θάμβος ἔην ξείνοισι καὶ ἐνναέτῃσιν ἰδέσθαι·</l>
<l n="470">πολλοὺς δʼ ὤρορε φῆμις ἰδεῖν σέβας ὁρμηθέντας, </l>
<l n="471">ἠΐθεον δελφῖνι συνηβώοντας ἑταίρους·</l>
<l n="472">πολλαὶ δʼ ἠϊόνων ἀγοραὶ πέλας ἦμαρ ἐπʼ ἦμαρ</l>
<l n="473">ἱεμένων ἵσταντο σέβας μέγα θηήσασθαι.</l>
<l n="474">ἔνθʼ ὁ μὲν ἐμβεβαὼς ἄκατον κοίλοιο πάροιθεν</l>
<l n="475">ὅρμου ἀναπλώεσκε, κάλει δέ μιν οὔνομʼ ἀΰσας </l>
<l n="476">κεῖνο, τό μιν φήμιξεν ἔτι πρώτης ἀπὸ φύτλης·</l>
<l n="477">δελφὶς δʼ ἠΰτʼ ὀϊστός, ἐπεὶ κλύε παιδὸς ἰωήν,</l>
<l n="478">κραιπνὰ θέων ἀκάτοιο φίλης ἄγχιστος ἵκανε,</l>
<l n="479">σαίνων τʼ οὐραίῃ κεφαλήν τʼ ἀνὰ γαῦρος ἀείρων,</l>
<l n="480">παιδὸς ἐπιψαῦσαι λελιημένος· αὐτὰρ ὁ χερσὶν </l>
<l n="481">ἦκα καταρρέζεσκε, φιλοφροσύνῃσιν ἑταῖρον</l>
<l n="482">ἀμφαγαπαζόμενος, τοῦ δʼ ἵετο θυμὸς ἱκέσθαι</l>
<pb xml:id="p.500"/>
<l n="483">αὐτὴν εἰς ἄκατον παιδὸς πέλας· ἀλλʼ ὅτʼ ἐς ἅλμην</l>
<l n="484">κοῦφα κυβιστήσειεν, ὃ δʼ ἐγγύθι νήχετο κούρου,</l>
<l n="485">αὐτῇσι πλευρῇσιν ἀνὰ πλευρὰς παρενείρων, </l>
<l n="486">αὐτῇσι γενύεσσι πέλας γένυν, ἠδὲ καρήνῳ</l>
<l n="487">ἐγχρίμπτων κεφαλήν· φαίης κέ μιν ἱμείροντα</l>
<l n="488">κῦσσαι καὶ στέρνοισι περιπτύξαι μενεαίνειν</l>
<l n="489">ἠΐθεον· τοίῃ γὰρ ὀπάονι νήχετο ῥιπῇ.</l>
<l n="490">ἀλλʼ ὅτε καὶ πελάσειε παρʼ ᾐόσιν, αὐτίκα κοῦρος </l>
<l n="491">ἁψάμενος λοφιῆς διερῶν διερῶν ἐπεβήσατο νώτων·</l>
<l n="492">αὐτὰρ ὅ γʼ ἀσπασίως παιδὸς δέμας ἔμφρονι θυμῷ</l>
<l n="493">δεξάμενος φοίτασκεν, ὅπῃ νόος ἠϊθέοιο</l>
<l n="494">ἤλαεν, εἴτʼ ἄρα πόντον ἐπʼ εὐρέα τῆλε κελεύοι</l>
<l n="495">στέλλεσθʼ, εἴθʼ αὔτως λιμένος διὰ χῶρον ἀμείβειν, </l>
<l n="496">ἢ χέρσῳ πελάειν, ὁ δʼ ἐπείθετο πᾶσαν ἐφετμήν.</l>
<l n="497">οὔτε τις ἡνιόχῳ πῶλος τόσον ἐν γενύεσσι</l>
<l n="498">μαλθακὸς εὐγνάμπτοισιν ἐφέσπεται ὧδε χαλινοῖς,</l>
<l n="499">οὔτε τις ἀγρευτῆρι κύων ἐθἀς ὀτρύνοντι</l>
<l n="500">τόσσον ὑπεικαθέων ἐπιπείθεται, ᾗ κεν ἄγῃσιν, </l>
<l n="501">οὔτʼ ἔτι κεκλομένοιο τόσον θεράποντες ἄνακτος</l>
<l n="502">πειθόμενοι ῥέζουσιν ἑκούσιον ἔργον ἑκόντες,</l>
<l n="503">ὅσσον ὑπʼ ἠϊθέῳ δελφὶς φίλος ὀτρύνοντι</l>
<l n="504">πείθετʼ ἄνευ ζεύγλης τε βιαζομένων τε χαλινῶν.</l>
<l n="505">οὐ μέν μιν μοῦνον φορέειν θέλεν, ἀλλὰ καὶ ἄλλῳ </l>
<l n="506">πείθετο, τῷ μιν ἄνωγεν ἄναξ ἑός, ἀν δʼ ἐκόμιζε</l>
<l n="507">νώτοις, οὔτινα μόχθον ἀναινόμενος φιλότητι.</l>
<l n="508">τοίη μὲν ζωῷ φιλίη πέλεν· ἀλλʼ ὅτε παῖδα</l>
<l n="509">πότμος ἕλε, πρῶτον μὲν ὀδυρομένῳ ἀτάλαντος</l>
<l n="510">δελφὶς ἠϊόνεσσιν ἐπέδραμεν, ἥλικα κοῦρον </l>
<l n="511">μαστεύων· φαίης κεν ἐτήτυμον ὄσσαν ἀκούειν</l>
<l n="512">μυρομένου· τοῖόν μιν ἀμήχανον ἄμπεχε πένθος·</l>
<l n="513">οὐδʼ ἔτι κικλήσκουσιν ἐπείθετο πολλάκις ἀστοῖς</l>
<l n="514">νησαίοις, οὐ βρῶσιν ὀρεγνυμένην ἐθέλεσκε</l>
<pb xml:id="p.502"/>
<l n="515">δέχνυσθαι, μάλα δʼ αἶψα καὶ ἐξ ἁλὸς ἔπλετʼ ἄϊστος </l>
<l n="516">κείνης, οὐδέ τις αὐτὸν ἐπεφράσατʼ, οὐδʼ ἔτι χῶρον</l>
<l n="517">ἵκετο· τὸν μέν που παιδὸς πόθος οἰχομένοιο</l>
<l n="518">ἔσβεσε, σὺν δὲ θανόντι θανεῖν ἔσπευσεν ἑταίρῳ.</l>
<l n="519">ἀλλʼ ἔμπης καὶ τόσσον ἐνηείῃ προφέροντας</l>
<l n="520">καὶ τόσον ἀνθρώποισιν ὁμόφρονα θυμὸν ἔχοντας </l>
<l n="521">Θρήϊκες ὑβρισταὶ καὶ ὅσοι Βύζαντος ἔχουσιν</l>
<l n="522">ἄστυ σιδηρείοισι νοήμασιν ἀγρώσσουσιν·</l>
<l n="523">ἦ μέγʼ ἀταρτηροὶ καὶ ἀτάσθαλοι· οὐδέ κε παίδων,</l>
<l n="524">οὐ πατέραν φείσαιντο, κασιγνήτους τʼ ὀλέκοιεν</l>
<l n="525">ῥηϊδίως· τοῖος δὲ νόμος δυστερπέος ἄγρης. </l>
<l n="526">μητρὶ μὲν αἰνοτόκῳ δίδυμον γένος ἐγγὺς ὀπηδεῖ</l>
<l n="527">δελφίνων, ἀταλοῖσιν ἀλίγκιον ἠϊθέοισι·</l>
<l n="528">Θρήϊκες αὖ ἐπὶ τοῖσιν ἀπηνέες ἐντύνονται,</l>
<l n="529">στειλάμενοι δόρυ κοῦφον ἀτάσθαλον ἐς πόνον ἄγρης.</l>
<l n="530">οἱ μὲν δὴ λεύσσοντες ἐπειγόμενον σκάφος ἄντην </l>
<l n="531">ἀτρεμέες μίμνουσι καὶ ἐς φόβον οὐχ ὁρόωσιν,</l>
<l n="532">οὔ τινʼ ὀϊόμενοι μερόπων δόλον, οὐδέ τινʼ ἄτην</l>
<l n="533">ἵξεσθαι, σαίνουσι δʼ ἐνηέας ἠΰθ᾽ ἑταίρους</l>
<l n="534">γηθόσυνοι, χρίμπτοντες ἑὸν χαίροντες ὄλεθρον.</l>
<l n="535">οἱ δὲ θοῶς ἐλάσαντες ἀκοντιστῆρι τριαίνῃ </l>
<l n="536">τήν τʼ ἀκίδα κλείουσι, βέλος κρυερώτατον ἄγρης,</l>
<l n="537">δελφίνων ἕνα κοῦρον ἀνωΐστῳ βάλον ἄτῃ·</l>
<l n="538">αὐτὰρ ὅ γʼ ἰδνωθείς, ὀδύνης ὕπο πικρὸν ἀχεύων,</l>
<l n="539">αὐτίχʼ ὑποβρυχίης εἴσω καταδύεται ἅλμης,</l>
<l n="540">ὀχθίζων σφακέλῳ τε καὶ ἀργαλέῃσιν ἀνίαις· </l>
<l n="541">οἱ δέ μιν οὐκ ἐρύουσι βιώμενοι· ἦ γὰρ ἄν ἄγρης</l>
<l n="542">μαψιδίως ἄλιον καὶ ἐτώσιον ἔργον ἄροιντο·</l>
<pb xml:id="p.504"/>
<l n="543">ἀλλά οἱ ἱεμένῳ δολιχὴν ἐφιᾶσιν ἄγεσθαι</l>
<l n="544">μήρινθον καὶ νῆα κατασπέρχουσιν ἐρετμοῖς,</l>
<l n="545">ἑσπόμενοι δελφῖνος ἀτυζομένοιο κελεύθοις. </l>
<l n="546">ἀλλʼ ὅτε λευγαλέῃσι κακηπελέων ὀδύνῃσι</l>
<l n="547">κάμνῃ καὶ γλωχῖσι περισκαίρῃσι σιδήρου,</l>
<l n="548">δή ῥα τότʼ ἀδρανέων ἀναδύεται, ἄλκιμα γυῖα</l>
<l n="549">κεκμηκώς, κούφοισιν ἀειρόμενος ῥοθίοισιν,</l>
<l n="550">ὕστατα φυσιόων· μήτηρ δέ μιν οὔποτε λείπει, </l>
<l n="551">ἀλλʼ αἰεὶ μογέοντι συνέσπεται, ἔκ τʼ ἀνιόντι</l>
<l n="552">βυσσόθεν, ἀχνυμένῃ τε καὶ αἰνότατον στεναχούσῃ</l>
<l n="553">εἰδομένη· φαίης κεν ὀδυρομένην ὁράασθαι</l>
<l n="554">μητέρα περθομένης πόλιος περὶ δυσμενέεσσι</l>
<l n="555">παίδων θʼ ἑλκομένων ὑπὸ ληΐδα δουρὸς ἀνάγκῃ· </l>
<l n="556">ὣς ἥ γʼ αἴνʼ ἀχέουσα δαϊζομένῳ περὶ παιδί,</l>
<l n="557">ὥστʼ αὐτὴ μογέουσα καὶ οὐτηθεῖσα σιδήρῳ,</l>
<l n="558">δινεύει· τὸν δʼ ἄλλον ἑῆς ἀπὸ παῖδα κελεύθου</l>
<l n="559">στέλλει ἐπεμπίπτουσα καὶ ὀτρύνουσα διώκει·</l>
<l n="560">φεῦγε, τέκος· μέροπες γὰρ ἀνάρσιοι, οὐκέθʼ ἑταῖροι </l>
<l n="561">ἡμῖν, ἀλλὰ σίδηρον ἐφοπλίζουσι καὶ ἄγρην·</l>
<l n="562">ἤδη καὶ δελφῖσιν ἐπεντύνουσιν Ἄρηα,</l>
<l n="563">σπονδάς τʼ ἀθανάτων καὶ ὁμοφροσύνην ἀλιτόντες</l>
<l n="564">ἡμετέρην, τὴν πρόσθεν ἐπʼ ἀλλήλοις ἐθέμεσθα.</l>
<l n="565">τοῖα καὶ ἄφθογγός περ ὅμως τεκέεσσιν ἑοῖσι </l>
<l n="566">μυθεῖται· καὶ τὸν μὲν μὲν ἀπέτρεπε τῆλε φέβεσθαι,</l>
<l n="567">τῷ δʼ ἑτέρῳ κρυερῶς μεμογηότι συμμογέουσα</l>
<l n="568">αὐτῆς ἄγχʼ ἀκάτοιο συνέσπεται, οὐδʼ ἀπολείπει·</l>
<l n="569">οὐδέ τις ἱέμενός περ ἀποτρέψειε τεκοῦσαν</l>
<l n="570">οὔτε βαλὼν οὔτʼ ἄλλο φέρων δέος· ἀλλʼ ἅμα παιδὶ </l>
<l n="571">ἑλκομένῳ δύστηνος ἀνέλκεται, ὄφρα πελάσσῃ</l>
<l n="572">δυσμενέων ὑπὸ χεῖρας· ἀνάρσιοι, ἦ μέγʼ ἀλιτροὶ</l>
<l n="573">οἵδʼ, οὔτʼ οἰκτείρουσιν ἀτυζομένην ὁρόωντες</l>
<l n="574">οὔτε νόον γνάμπτουσι σιδήρεον, ἀλλὰ καὶ αὐτὴν</l>
<pb xml:id="p.506"/>
<l n="575">χαλκείαις ἀκίδεσσι καταΐγδην ἐλάσαντες </l>
<l n="576">παῖδά τε καὶ γενέτειραν ὁμῇ συναπέφθισαν ἄτῃ·</l>
<l n="577">ἔφθισαν οὐκ ἀέκουσαν, ἐπεὶ περὶ παιδὶ θανόντι</l>
<l n="578">μήτηρ καὶ φρονέουσα καὶ ἱεμένη δεδάϊκται.</l>
<l n="579">ὡς δʼ ὁπότʼ ὀρταλίχοισι χελιδόσι νηπιάχοισι</l>
<l n="580">νέρθεν ὑπὲξ ὀρόφοιο τυχὼν ὄφις ἄγχι πελάσσῃ, </l>
<l n="581">καὶ τοὺς μὲν κατέπεφνε καὶ ἔσπασεν ἔνδον ὀδόντων,</l>
<l n="582">μήτηρ δὲ πρῶτον μὲν ἀτυζομένη δεδόνηται</l>
<l n="583">λοίγια τετριγυῖα φόνου γόον· ἀλλʼ ὅτε παῖδας</l>
<l n="584">ἀθρήσῃ φθιμένους, ἣ δʼ οὐκέτι φύξιν ὀλέθρου</l>
<l n="585">δίζεται, ἀλλʼ αὐτῇσιν ὑπαὶ γενύεσσι δράκοντος </l>
<l n="586">εἱλεῖται, μέσφʼ ὄρνιν ἕλῃ παιδοκτόνος ἄτη·</l>
<l n="587">ὣς ἄρα καὶ δελφῖνι νέῳ συναπέφθιτο μήτηρ,</l>
<l n="588">χεῖρας ἐς ἰχθυβόλων αὐτάγρετος ἀντήσασα.</l>
<l n="589">ἔθνεα δʼ ὀστρακόρινα, τά θʼ ἑρπύζουσι θαλάσσῃ,</l>
<l n="590">πάντα φάτις μήνης μὲν ἀεξομένης κατὰ κύκλον </l>
<l n="591">σαρκὶ περιπλήθειν καὶ πίονα ναιέμεν οἶκον·</l>
<l n="592">φθινούσης δʼ ἐξαῦτις ἀφαυροτέροις μελέεσσι</l>
<l n="593">ῥικνοῦσθαι· τοίη τις ἐνί σφισιν ἐστὶν ἀνάγκη.</l>
<l n="594">τῶν δὲ τὰ μὲν δύνοντες ὑπόβρυχα χερσὶ λέγονται</l>
<l n="595">ἀνέρες ἐκ ψαμάθοιο, τὰ δʼ ἐκ σπιλάδων ἐρύουσι </l>
<l n="596">νωλεμὲς ἐμπεφυῶτα, τὰ δʼ ᾐόσιν ἔπτυσαν αὐταῖς</l>
<l n="597">κύματα καὶ βόθροισι λαχαινομένης ψαμάθοιο.</l>
<l n="598">πορφύραι αὖ πέρι δή τι μετʼ ὀστρείοισιν ἔασι</l>
<l n="599">λίχναι· τοίη δέ σφιν ἐτήτυμος ἵσταται ἄγρη.</l>
<l n="600">κυρτίδες ἠβαιαὶ ταλάροις γεγάασιν ὁμοῖαι, </l>
<pb xml:id="p.508"/>
<l n="601">πυκνῇσι σχοίνοισι τετυγμέναι· ἐν δʼ ἄρα τῇσι</l>
<l n="602">στρόμβος συγκέλσαντες ὁμοῦ χήμῃσι τίθενται·</l>
<l n="603">αἱ δʼ ὅταν ἐμπελάσωσι βορῆς μεθύουσαι ἔρωτι,</l>
<l n="604">γλῶσσαν ὑπὲκ θαλάμης δολιχὴν βάλον· ἡ δὲ τέτυκται</l>
<l n="605">λεπτή τʼ ὀξείη τε, διὰ σχοίνων δʼ ἐτάνυσσαν </l>
<l n="606">φορβῆς ἱέμεναι, χαλεπῆς δʼ ἤντησαν ἐδωδῆς·</l>
<l n="607">γλῶσσα γὰρ ἐν σχοίνοισιν ἐρειδομένη πυκινῇσιν</l>
<l n="608">οἰδάνεται, στείνει δὲ λύγων βρόχος, οὐδʼ ἔτʼ ὀπίσσω</l>
<l n="609">ἀνδύνει μεμαυῖα, μένει δʼ ὀδύνῃσι ταθεῖσα,</l>
<l n="610">εἰσόκεν αὖ ἐρύσωσι περὶ γλώσσῃ μεμαυίας, </l>
<l n="611">πορφυρέοις κάλλιστον ὑφάσμασιν ἄνθος ἄγοντες.</l>
<l n="612">Σπογγοτόμων δʼ οὔ φημι κακώτερον ἄλλον ἄεθλον</l>
<l n="613">ἔμμεναι, οὐδʼ ἄνδρεσσιν ὀϊζυρώτερον ἔργον.</l>
<l n="614">οἱ δʼ ἤτοι πρῶτον μέν, ὅτʼ ἐς πόνον ὁπλίζωνται,</l>
<l n="615">βρώμῃ τʼ ἠδὲ ποτοῖσιν ἀφαυροτέροισι μέλονται, </l>
<l n="616">ὕπνῳ τʼ οὐχ ἁλιεῦσιν ἐοικότι μαλθάσσονται.</l>
<l n="617">ὡς δʼ ὅτʼ ἀνὴρ εὔγηρυν ἐφοπλίζητʼ ἐς ἀγῶνα,</l>
<l n="618">μολπῆς εὐφόρμιγγος ἔχων Φοιβήϊον εὖχος,</l>
<l n="619">πᾶσα δέ οἱ μέλεται κομιδή, πάντῃ δὲ φυλάσσει,</l>
<l n="620">πιαίνων ἐς ἄεθλα λιγυφθόγγου μέλος αὐδῆς, </l>
<l n="621">ὣς οἵ γʼ ἐνδυκέως κομιδὴν εὔφρουρον ἔχουσι,</l>
<l n="622">ὄφρα σφι πνοιή τε μένῃ ποτὶ βυσσὸν ἰοῦσιν</l>
<l n="623">ἀσκηθής, προτέροιο δʼ ἀναψύξωσι πόνοιο.</l>
<pb xml:id="p.510"/>
<l n="624">ἀλλʼ ὅτʼ ἀεθλεύωσι μέγαν πόνον ἐξανύοντες,</l>
<l n="625">εὐχόμενοι μακάρεσσιν ἁλὸς μεδέουσι βαθείης </l>
<l n="626">ἀρῶνται κήτειον ἀλεξῆσαί σφισι πῆμα,</l>
<l n="627">μήτε τινʼ ἀντιάσαι λώβην ἁλός· ἢν δʼ ἐσίδωνται</l>
<l n="628">κάλλιχθυν, τότε δή σφι νόον μέγα θάρσος ἱκάνει·</l>
<l n="629">οὐ γάρ πω κείνῃσι νομαῖς ἔνι κῆτος ἄαπτον,</l>
<l n="630">οὐ δάκος, οὐδέ τι πῆμα θαλάσσιον ἄλλο φαάνθη, </l>
<l n="631">ἀλλʼ αἰεὶ καθαροῖσιν ἀπημάντοις τε πόροισι</l>
<l n="632">τέρπονται· τῷ καί μιν ἐφήμισαν ἱερὸν ἰχθύν.</l>
<l n="633">τῷ δʼ ἐπιγηθήσαντες ἐπισπεύδουσι πόνοισι.</l>
<l n="634">πείσματι μηκεδανῷ μεσάτης ὑπὲρ ἰξύος ἀνὴρ</l>
<l n="635">ἔζωσται, παλάμῃσι δʼ ἐν ἀμφοτέρῃσιν ἀείρει </l>
<l n="636">τῇ μὲν ἐριβριθῆ μολίβου χύσιν ἀμφιμεμαρπώς,</l>
<l n="637">δεξιτερῇ δʼ ἅρπην εὐήκεα χειρὶ τιταίνει·</l>
<l n="638">φρουρεῖ δʼ ἐν γενύεσσιν ὑπὸ στόμα λευκὸν ἄλειφαρ·</l>
<l n="639">στὰς δʼ ἄρʼ ὑπὲρ πρώρης ἐσκέψατο πόντιον οἶδμα</l>
<l n="640">ὁρμαίνων βριθύν τε πόνον καὶ ἀθέσφατον ὕδωρ. </l>
<l n="641">οἱ δέ μιν ὀτρύνουσιν ἐπισπέρχουσί τε μύθοις</l>
<l n="642">θαρσαλέοις ἐπὶ μόχθον, ἅτʼ ἐν νύσσῃ βεβαῶτα</l>
<l n="643">ἄνδρα ποδωκείης δεδαημένον· ἀλλʼ ὅτε θυμῷ</l>
<l n="644">θαρσήσῃ, δίναις μὲν ἐνήλατο, τὸν δὲ καθέλκει</l>
<l n="645">ἱέμενον πολιοῦ μολίβου βεβριθότος ὁρμή. </l>
<l n="646">αὐτὰρ ὅ γʼ ἐς βυσσὸν προμολὼν ἐξέπτυσʼ ἀλοιφήν·</l>
<l n="647">ἡ δὲ μέγα στίλβει τε καὶ ὕδατι μίσγεται αὐγή,</l>
<l n="648">ὄρφνης ἠΰτε πυρσὸς ἀνὰ κνέφας ὄμμα φαείνων·</l>
<l n="649">πέτραις δʼ ἐμπελάσας σπόγγους ἴδεν· οἱ δὲ φύονται</l>
<pb xml:id="p.512"/>
<l n="650">ἐν νεάτοις πλαταμῶσιν, ἀρηρότες ἐν σπιλάδεσσι· </l>
<l n="651">καί σφισι καὶ πνοιὴν φάτις ἔμμεναι, οἷα καὶ ἄλλοις,</l>
<l n="652">ὅσσα πολυρραθάγοισιν ἐνὶ σπιλάδεσσι φύονται.</l>
<l n="653">αἶψα δʼ ἐπαΐξας δρεπάνῃ τάμε χειρὶ παχείῃ</l>
<l n="654">ὥστε τις ἀμητὴρ σπόγγων δέμας, οὐδέ τι μέλλει</l>
<l n="655">δηθύνων, σχοῖνον δὲ θοῶς κίνησεν, ἑταίροις </l>
<l n="656">σημαίνων κραιπνῶς μιν ἀνελκέμεν· αἷμα γὰρ ἐχθρὸν</l>
<l n="657">αὐτίκʼ ἀπὸ σπόγγων ῥαθαμίζεται, ἀμφὶ δʼ ἄρʼ ἀνδρὶ</l>
<l n="658">εἱλεῖται, πνοιῇ δὲ δυσαέϊ πολλάκι φῶτα</l>
<l n="659">ἔσβεσε μυκτήρεσσιν ἐνισχόμενος βαρὺς ἰχώρ.</l>
<l n="660">τοὔνεκα λαιψηρῶς ἀναδύεται ὥστε νόημα </l>
<l n="661">ἑλκόμενος· τὸν μέν τις ἰδὼν προφυγόντα θαλάσσης</l>
<l n="662">ἄμφω γηθήσειε καὶ οἰκτείρων ἀκάχοιτο·</l>
<l n="663">ὧδε γὰρ ἠπεδανοῖσι παριεμένου μελέεσσι</l>
<l n="664">δείματι καὶ καμάτῳ θυμαλγέϊ γυῖα λέλυνται.</l>
<l n="665">πολλάκι δʼ ἐχθίστης τε τυχὼν καὶ ἀπηνέος ἄγρης </l>
<l n="666">ἅλμενος ἐς πόντοιο βαθὺν πόρον οὐκέτʼ ἀνέσχε,</l>
<l n="667">δύσμορος, ἀντιάσας δυσδερκέϊ θηρὶ πελώρῳ·</l>
<l n="668">καί ῥʼ ὁ μὲν οἷς ἑτάροισιν ἐπισείων θαμὰ δεσμὸν</l>
<l n="669">κέκλεται αὖ ἐρύειν, τὸ δέ οἱ δέμας ἡμιδάϊκτον</l>
<pb xml:id="p.514"/>
<l n="670">κητείη τε βίη καὶ ὁμόστολοι ἔσπασαν ἄνδρες, </l>
<l n="671">οἰκτρὸν ἰδεῖν, ἔτι νηὸς ἐφιέμενον καὶ ἑταίρων·</l>
<l n="672">οἱ δὲ θοῶς κεῖνόν τε πόρον καὶ λυγρὸν ἄεθλον</l>
<l n="673">ἀχνύμενοι λείπουσι καὶ ἐς χέρσον κατάγονται</l>
<l n="674">λείψανα δυστήνοιο περικλαίοντες ἑταίρου.</l>
<l n="675">Τόσσʼ ἐδάην, σκηπτοῦχε διοτρεφές, ἔργα θαλάσσης. </l>
<l n="676">σοὶ δʼ αἰεὶ νῆες μὲν ἀπήμονες ἰθύνοιντο,</l>
<l n="677">πεμπόμεναι λιαροῖσι καὶ ἰθυπόροισιν ἀήταις,</l>
<l n="678">αἰεὶ δʼ ἰχθυόεσσα περιπλήθοιτο θάλασσα,</l>
<l n="679">γαίης δʼ ἀστυφέλικτα Ποσειδάων ἐρύοιτο</l>
<l n="680">Ἀσφάλιος ῥιζοῦχα θεμείλια νέρθε φυλάσσων. </l>
</div>
</div>
</body>
</text>
</TEI>
